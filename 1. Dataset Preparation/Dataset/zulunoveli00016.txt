D. B. Z. Ntuli 
(UMhleli) 

Izinyembezi Zothando 
 

IsiZulu Short Stories 

Shuter & Shooter Publishers (Pty) Ltd 
Shuters House, 110 CB Downes Road, Mkondeni, Pietermaritzburg 3201 
P O Box 61, Mkondeni 3212 
http://www.shuters.com 

Copyright © Shuter & Shooter (Pty) Ltd 2014 


All rights reserved. No part of this publication may be 
reproduced, stored in or introduced into a retrieval system, 
or transmitted, in any form or by any means, electronic or 
mechanical, photocopying, recording or otherwise, without the prior written permission from 
the publisher. Any person who does any unauthorized act in relation to this publication may 
be liable to criminal prosecution and civil claims for damages. 

First edition 2001 
Second impression 2004 

ISBN 9780796069986 


Okuqukethwe 

Isandulelo 

1. Wakubona Wakubeletha ......................M. T. Mkhize............... 1 


2. Imfihlo Kamakoti ................................M. T. Mkhize............. 10 


3. Incwadi Yezithandani...........................M. T. Mkhize............. 19 


4. Umunwe ...........................................Sicelo Zimema............. 29 


5. Uxolo................................................Sicelo Zimema............. 35 


6. Ilobolo ..............................................Sicelo Zimema............. 41 


7. Inja Nengalo ................................. N. A. P Khumalo............. 49 


8. Amathunzi Ezintaba .....................N. A. P. Khumalo ............ 58 


9. UNozimoto ...................................N. A. P. Khumalo............. 66 


10. Noma Nini ............................................N. E. Mbesa............. 75 


11. USihawu Nesihawu ..............................N. E. Mbesa............. 84 


12. Lapho Kukhona Uthando .....................N. E. Mbesa............. 92 


13. Insimbi Edla Ezinye ...........................M. J. Mngadi............. 98 


14. Ingcebo Yezicebi Nezimpofana ..........M. J. Mngadi .......... 111 


15. Mhla Liduma Laduma........................M. J. Mngadi........... 124 


16. Ingoduso ......................................... Sakhile Bhengu........... 135 


17. Umakhonya ................................... Sakhile Bhengu........... 143 


18. Lo Mkhosi ...................................... Sakhile Bhengu........... 149 


Isandulelo 
cilelwa. 
Yebo phela, kukhona osekukudala beluhamba lolu khalo 
lwezindaba ezimfushane, njengo-N. A. P. Khumalo, u-M. T. Mkhize 
no-M. J. Mngadi, izindaba zabo esizithola emaqoqweni amaningi. 
Basandakungena kwezosiba ababhali o-N. E. Mbesa, Sicelo Zimema 
noSakhile Bhengu. Nokho lokho akusho ukuthi basaphumputha 
indlela. Kodwa esikubhekisisayo kubo bonke laba babhali ukuthi 
ngabe kukhona yini ukuthuthuka ebucikweni babo bokubhala. Okusithokozisayo 
nje ukuthi bonke basalokhu besixoxela izindaba 
ezintsha, ezimhehayo umfundi. 

Noma izindaba zithinta ezindikimbeni ezahlukene, kuzosheshe 
kugqame kumfundi ukuthi iningi lazo liphawula ngezinhlobonhlobo 
zothando. Kukhona uthando olusuka enkanukweni, kugcine 
kuwuthando lwangempela oluletha intokozo. Kukhona uthando 
oludidayo, lapho umuntu emnika konke lowo amthandayo, kodwa 
angabi nasikhathi sakhe. Bheka ngoba abanye bathandana nezipoki 
imbala. Uyobona omunye umfundi ukuthi lezi zinhlobo zothando 
zigcina zikhiphe izinyembezi okungaba ngezentokozo noma ezosizi. 

Zikhona ezithe ukuqhela othandweni ngqo, njengoba zidingida 
indikimba eyejwayelekile yobugebengu obungabuyiseli, kanye 
neyokusebenza kwabaseshi. 

Abafaka izibuko basengacubungula ukuthi lezi zindaba zihambisana 
kangakanani nokuye kuthiwe yimigomo eseyaziwa yendaba 
emfushane. Ngamafuphi nje, singaphawula ukuthi zikhona ezinokuqoqeka 
okuvame ukukhulunywa ngakho, njengoba zenzeka 
esikhathini esifushane. Kodwa ezinye zelulekile; enye ize ifake 
isikhathi esisemashumini amabili eminyaka. Sikushiyela umfundi 
ukuba azinqumele ukuthi izindaba ezingahambisani ncamashi ne


migomo eyejwayelekile zimnandi ngani. 

Sethemba ukuthi nalo-ke leli qoqo liyobathokozisa abafundi, balibone 
kungukuphonsa itshe esivivaneni kulo mkhakha wemibhalo. 

D. B. Z. Ntuli (uMhleli) 

1

M. T. Mkhize 
“Incwadi yocingo? Ngase kube ucingo oluvela kuphi nje lolu? Kube kungubani 
nje yena lona ongithumelele incwadi ephuthumayo yocingo?” Kwakusho 
uBekezela umfo kaZulu ehlelemba imvilophu ebomvu abe eyithole ebhokisini 
leposi. Wayelokhu eyishukuza ezama ukufunda lapha ngaphakathi efasiteleni 
layo ukuze mhlawumbe umbiko awuthole engakayivuli nakuyivula. Owagcina 
ekutholile kwaba igama lesibhedlela eyabe ivela kuso, iKing Edward VIII 
Hospital. Yaphinda futhi yageleza imibuzo kuyena. 

“Ngabe yisiphi lesi sihlobo sami esigulela esibhedlela saseKings njengoba 
mina ngilapha eMgungundlovu nje?” 


Wafikelwa ngumqondo wokuba aze ayivulele ekhaya le ncwadi yocingo 
phambi kukaMaKhumalo, ukuze kuthi noma ethuswa ngokuphakathi kuyo 
ewa, awele phambi komkakhe. Kodwa wabuye wacabanga ukuthi hleze kube 
yikhona okuzomphatha kabi kakhulu ukuhamba nombiko ibanga elide esuka 
edolobheni engazi ukuthi uquketheni, eya ekhaya. Wazidela amathambo wathi 
sekuyokwenzeka okwenzekayo, uyayivula le ncwadi yocingo. Wayithola 
ukuthi ibhaleke kanje: 

Mnu. Zulu, 

UMnumzane MLAHLENI CELE owangena lapha esibhedlela 

zingu-30/06 ushone zingu-04/07. 

Njengoba igama lakho livela emabhukwini asesibhedlela ukuthi 

nguwe owamlethayo owambhalisa, sicela ukuba wenze

 amalungiselelo okuzothatha isidumbu sakhe ngokushesha 

lapha esibhedlela. Isibhedlela asinakumgcina izinsuku 

ezingaphezulu kweziyisikhombisa emakhazeni aso. Uma ungeke 

ukwazi ukushesha umfihle kuzodingeka ukuba umfunele 

amanye amakhaza. 

1 


Uma unenkinga thintana naboMnyango wezeNhlalakahle esibhedlela. 
Ukhumbule ukuthi isibhedlela siyokwethwesa icala uphinde ukhokhe 
nezinhlawulo uma isidumbu singalandwa kuze kudlule lezi zinsuku esizishilo 
ngenhla. 

NguNsumpa wesibhedlela 

Wathi uma ewufunda lo mbiko okokuqala nje wamangaliswa ngubude 
bayo le ncwadi yocingo. Kodwa wabuye wabona ukuthi hleze nabo babezama 
ukuchaza kahle angathi uma eseboshwa athi akezwanga kahle. 

Kodwa wabona ukuboshwa kuyikho okwabe kuzomfanela kulolu daba 
ngoba uMlahleni lowo ababekhuluma ngaye yena wabe engamazi igama 
lakhe. Kuphela nje wayemazi enguMnumzane Cele ngenkathi esahlala lena 
eMzimkhulu. 

Kwenzeka-ke ehambele eThekwini wambona esitaladini yena Cele lona, 

ehlezi eceleni komgwaqo, ecela imali, okwathi lapho emfanisa wathola ukuthi 

nguye uCele lona owayeke amsize exakwe yizinkinga zezimali ngenkathi 
eseyisisebenzi sikaHulumeni. 

Ukumbona eseyisinxibi futhi ekhombisa izimpawu zokungaphili kahle, 
kwamdabukisa uZulu. Kwathi kusenjalo besaxoxa uCele lona wamane wawa 
ngecala khona lapho ayehlezi khona. Wathi uZulu uyocela ikhemisi eliseduze 
ukuba lisize, umphathi walo wathi akanayo imithi yokusiza ohobo. Benqaba 
ngisho ukushayela i-ambulense imbala. Kwamphica uBekezela ukuzwa 
ukuthi uCele wayesaziwa njengohobo waseThekwini. Wagcina emthathe 
ngemoto yakhe emva kokuba embanjiswe ngumuntu owaba nesihe khona 
lapho emgwaqeni, wamphuthumisa esibhedlela. 

“Manje kanti ngangizethwesa icala ngokumhambisa kwami esibhedlela 
yize noma ngingazuzanga lutho ngalokho? Kanti uHulumeni yena wenzani 
njengoba ngiye ngizwe kuthiwa abantu bangabakhe nje?” washo ezibuza umfo 
kaMageba. “Impela sebengamane bangibophe labo abasesibhedlela okunokuba 
ngingangcwaba umuntu engingamazi.” 


Indaba yonakala lapho esesekhaya ngenkathi umkakhe uMaKhumalo ethi 
makamudle amfele emva kokuba emfundele leyo ncwadi-lucingo. 

“Nawe kodwa uyalunga yise kaNomasonto! Kulesi sikhathi sanamuhla uthi 

2 


kodwa ukhona umuntu osasiza omunye? Angithi uke uzwe kuthiwa umuntu 
osize abantu wabagibelisa emotweni bekade beswele izinto zokuhamba 
bagcine bemephuce imoto noma bembulele?” 


“Impela lokho nami ngiyakuzwa MaKhumalo, kodwa manje lokhu 
kukaCele khona kwabe kwehlukile ngoba uCele ngabe ngimaze kudala 
esengumnumzane ohloniphekile, kodwa ngethuswa yisimo ayesekuso 
sempilo. Angithi uyabona nje lapha kule ncwadi-lucingo MaKhumalo 
ukuthi abayiphathi indaba yokuthi angase angcwatshwe nguHulumeni uma 
ngingamlandi, kodwa bakhuluma indaba yokuthi bazongibopha. Mina-ke 
sengincamela khona ukuba ngiboshwe.” 


“Uma-ke uboshwa yise kaNomasonto thina ebese sisala nobani lapha 
ekhaya?” ebuza ngokwehlisa umoya uMaKhumalo. 
“La madoda anemizi ahlale eboshwa imihla namalanga wona kuye 
kwenzeke kanjani emizini yawo?” 
“Phela kusuke kuyizigemegeme eziwaqhamukele engalindele, kanti wena 
uzifakile kulolu taku.” 


“Usho ukuthi MaKhumalo le ncwadi ifika nje bengivele ngiyilindele?” 


“Kanti wena wathi uma umfaka esibhedlela lowo Cele wakho wathi 
uyokhokhelwa ngubani imali yokungeniswa esibhedlela? Kuzodingeka ukuba 
uyithwale yonke-ke imiphumela yesihe sakho esikhulu.” 
“Mina ngangizama ukusindisa umphefumulo. Engingase ngikwenze nje 
manje ukuba ngizame ukuthola izihlobo zikaCele.” 
“Usho ukuthi uzokuya le eMzimkhulu manje uyofuna izihlobo zikaCele? 
Kuyobe kuyizindleko zikabani lezo?” kubuza uMaKhumalo. 

“Angeke ngize ngiye eMzimkhulu ngoba sengathi wathi abasekho khona, 
kodwa ngingakhipha isaziso eMsakazweni nasemaphephandabeni ukuze 
bazi ngoba noma ngubani uyazidinga izihlobo zegazi uma eseshonile, hhayi 
abangane nje kuphela.” 


“Phela lowo umsebenzi okufanele wenziwe yibona abezenhlalakahle, hhayi 
wena. Khona bekufanele ukuba uye esibhedlela ukuze ubachazele nangakho 

konke lokhu kokubafunisa izihlobo zikamufi.” 
“Uma sebefika bengiphoqa-ke esibhedlela ukuba ngithathe isidumbu 
sikaCele?” 
“Phela uyofike ubachazele ukuthi wena wazana kusuka kuphi kuya kuphi 
noCele.” 
Amagama kaMaKhumalo wagcina ewemukele uZulu, wavuma ukuthi 

3 


khona kuzodingeka ukuba aye esibhedlela saseKing Edward ayozizwela 
ukuthi bathini. 

Bafika esibhedlela bahanjiswa ehhovisi lezeNhlalakahle ukuze babonane 
nowayephethe khona. Nangempela indoda esigqigqi nje enempandla 
okhakhayini, yasukuma yababingelela yabaxhawula ngenkathi bengena 
ehhovisini layo. 

“Mina-ke nginguMbonambi isibongo njengoba esenu-ke sengizwile 
ukuthi ningoMageba. Engizocela ukukuzwa nje wena Mnumzane Zulu 
ukuthi waqala kuphi ukwazana nalo baba oshonile?” kubuza le ndoda. 

Indaba yakhe uZulu wayiqala lena eSayidi lapho aqala khona ukubonana 
noCele nomndeni wakhe uCele owabe ungemkhulu kakhulu. Kwabe 
kungamantombazane amabili kuphela kanye nomkakhe. UCele wayenesitolo 
esisodwa kanye namabhasi amathathu. 

Wayejwayele ukuhamba namabhasi ewalandela ngemoto encane, esitolo 
kusale umkakhe nezisebenzi namadodakazi akhe uma engayanga esikoleni. 

Kwakuthi lapho oBekezela bezokuba nekliniki engumahamba nendlwana 
lapha esitolo sikaCele, uCele ayeke ukuhamba namabhasi akhe ngoba 
ethi akafuni ukuba oBekezela, njengabantu abasebenza kwaHulumeni, 
baphatheke kabi esitolo sakhe. Lapho bematasa nokujova izingane, uCele 
yena wabe evamise ukuchazela abantu ngobuhle bokugoma nokuphila 
kahle, yize noma kwabe kungesiwona umsebenzi wakhe lowo. Bayothi 
bethuka abomtholampilo kube kulethwa itiye namakhekhe anhlobonhlobo 
ashaya khona. Kuyothi lapho sebecabanga ngokudla kwasemini babone 
sekuqhamuka isisebenzi sizobuza ukuthi badinga hlobo luni lokudla 
njengoba kuye kwenzeke emahhotela nasezindaweni zokudlela lapho uye 
ukhonjiswe khona ipheshana elinezinhlobonhlobo zokudla. Nalapha-ke 
kwaCele babeye basho bathi ofuna amasi akasho, ofuna isitambu kanye 
nenyama yenkukhu noma yenkomo, asho. Nofuna ukudla lokhu kwaseNdiya, 
irayisi nokunjalo, nalo lalikhona. Akukho muntu owayengakutholi ukudla 
akudlayo uma bezosebenza lapha kwaCele. 

Washo nokuthi ngelinye ilanga wayengayitholanga imali yakhe yomholo 
emsebenzini ngenxa yezizathu ezithile, uZulu waya kuyena uCele esezidele 
amathambo ngenxa yokuxakeka abe ebhekene nakho. UCele akazange aze 
ambuze izinto eziningi kodwa wamane wamnikeza imali ephindwe kabili 
kuleyo abeyidinga uZulu. Kwathi lapho umholo wakhe usufikile, uCele 

4 


wathi uzokhokha imali leyo abe eyibolekile kuphela, hhayi lena eyabe 
ingaphezulu. 
 

“Impela ngiyayizwa indaba yokutholana kwakho noCele Mnumzane 
Zulu. Kodwa lapho umphenya wathi umndeni wakhe ukuphi?” kubuza 
uMbonambi. 

“Yize noma kwakungasezwakali kahle lapho uCele ekhuluma, kodwa 
sengathi wathi umndeni wakhe wadukelana nawo ngenkathi esesibhedlela 
elimele njengoba isitolo namabhasi akhe kwabe kungasekho.” 


“Wathi uma ekutshela wathi uhlala kuphi lapho elala khona?” 


“Wangitshela ukuthi wendlala amaphepha aqinile phansi alale kuwona 
kanye nabanye eceleni komgwaqo nangasesiteshini sesitimela.” 


“Ukuphuza utshwala noma izidakamizwa lokhu wayevele ekwenza?” 


“Ekumazini kwami wayengaphuzi, futhi engabhemi.” 


“Kuyinkinga-ke lokho ngoba odokotela abahlole isidumbu sakhe 
bathe okumbulele ngukuphuza kakhulu izipirithi, kanye nendlala,” kusho 
uMbonambi. 

“Okusho ukuthi mhlawumbe wathi angalahlekelwa ngamabhizinisi akhe 
kanye nomndeni wakhe wayesezama ukuqeda noma ukuziba lolo lusizi 
ngotshwala nezidakamizwa,” 
kusho uZulu njengomuntu owake wasebenzake 
nodokotela abelapha imiqondo yabantu. 

“Kukhona yini ubuhlobo onabo begazi nomufi uCele, Mnumzane Zulu?” 


“Qha, kabukho, ngaphandle kwalokhu kwazana esengikuxoxele ngakho.” 


“Into phela ngibona lapha emaphepheni lapho wabhalisa khona ngenkathi 
engeniswa esibhedlela kubhalwe ukuthi wena wathi uyisihlobo sakho kodwa 
esingachazwanga ukuthi ngaluphi uhlobo.” 


“Ewu, nami ngangenzela nje ukuba angeniswe esibhedlela. Kodwa phela 

5 


kufanele ukuba nalowo owayebhalisa wabona ukuthi angihlobene naye 
uCele njengoba ngathi negama lakhe angilazi nje. Mina ngangazi ukuthi 
ngu-M. Cele nje kuphela. Ngangingazi ukuthi u-M. lowo wabe emeleni. 
Nina-ke lapha esibhedlela nalitholaphi leli gama lakhe lokuthi unguMlahleni 
njengoba nibhale kule ncwadi yocingo?” 


USonhlalakahle wathi ukuhleka kancane wayesephendula ethi: “Kukhona 
amaphepha atholakale kuyena umufi analo leli gama lakhe. Empeleni wena 
Mnumzane Zulu kunencwadi lapha etholakale ibhalwe nguye umufi uqobo 
ngempilo yakhe. Ubona ngikubuza imibuzo nje ngifuna ukubona ukuthi 
lokhu okwaziyo ngaye kuyahlangana yini nalokhu okubhalwe kuleli phepha.” 
Wayesho nje elokhu elelula lelo phepha elishwabene elingcolile. 

Wayilanda-ke uSonhlalakahle indaba kaCele njengoba ayeyifunda kuleli 

phepha. 

Kwakubhalwe ukuthi uCele wadayisa isitolo sakhe kanye namabhasi 
enenhloso yokuba aye kothenga ipulazi azihlalele kulona nomndeni 
wakhe. Kodwa kwathi lapho engakalithengi ngokuphelele lelo pulazi lena 

eHighflats, wavelelwa yingozi yemoto walimala kakhulu. 
Wangeniswa esibhedlela equlekile kwaze kwaphela izinyanga 

eziyisithupha. Kwathi lapho ephaphama khona wangakwazi ukukhuluma, 
waba yiklabishi nje elizikhululela embhedeni. 

Kwaphela iminyaka emihlanu ehlezi esibhedlela ngenxa yokuthi 
abomndeni wakhe babengasaveli ukuzombheka. Kwamenyezelwa 
emaphephandabeni kanye naseMsakazweni ukuba alandwe abomndeni 
esibhedlela, kodwa lutho, akuzange kutholakale mpendulo. 

UCele wathi lapho esephumile esibhedlela wazama ukuya kofuna 

umkakhe ekhaya eqashe imoto njengoba wayehamba ngenqola egwedlwa 

ngesandla. Kodwa lutho, akazange aphumelele ukumthola kanye 
namadodakazi abo. 

“Yikho-ke lokhu okudale ukuba sikubuze Mnumzane Zulu ukuze sazi 
ukuthi wena awuhlobene yini naye ngoba phela sekudingeka ukuba afihlwe 
uCele lona. Manje uyavuma-ke ukumfihla umhlobo wakho lona Mageba?” 
kubuza uSonhlalakahle. 

Lo mbuzo kaMbonambi waba lukhuni kuZulu njengoba phela 
ukungcwaba lokhu kwabe kuzodinga imali, lena naye abe engenayo. Wathi 
ubheka uMaKhumalo wamthola naye enikina ikhanda. 

Kwafika emqondweni wakhe uZulu ukuthi konje uyikholwa. 

6 


Mhlawumbe lokhu kwabe kuyindlela uNkulunkulu abe ehlola ngayo 

esemi kahle, yini eyabe ingadala ukuba yena angamkhombisi ukubonga 
ekugcineni? 

UZulu wabuza kuSonhlalakahle ukuthi kanti uhlelo lukaHulumeni 
lokungcwaba izimpabanga luhamba lugcine kuphi. USonhlalakahle wathi 
uHulumeni uye acele abangcwabi angcwabe ebese yena ekhokha lezo 
zindleko, kodwa manje abangcwabi baye bakhale ngokuthi imali abaye 
baxhaswe ngayo uHulumeni iye ibe ngencane kakhulu kunalezo abavamise 
ukuzinquma uma bengcwaba njengokwejwayelekile. Kungakho nje kuye 
kutholakale abantu sebengcwatshwe ndawonye emgodini owodwa. 

USonhlalakahle wethembisa ukuthi yona imali uHulumeni aye 

ahlangabezane ngayo nomngcwabo ayiyimbi kakhulu. OkaMageba 

wabuza kuMaKhumalo ukuthi uthini, wathi naye akazi. Kwafika izwi 

ngaphakathi kuyena uZulu elathi makavume ukuthwala umngcwabo engazi 

ukuthi uyothini lapho sekuqhamuka abomndeni kaCele emva kwesikhathi 

bezomfuna kuyena. 

“Uma-ke nivuma ukungcwaba uCele nina bakoMageba, kuzodingeka 
ukuba kube negodi elisemangcwabeni anezinombolo zikaMasipala ukuze 
kwaziswe amaphoyisa, kuthi nezihlobo zakhe zimthole kalula uma kwenzeka 
zigcina sezifuna iliba lakhe.” 


“Kunganjani-ke emangcwabeni aseZinkawini kuWiggins Road 
Mnumzane Mbonambi?” kubuza uZulu. 

“Inkinga kayikho uma nje sizokwazi ukuthi ungcwatshwe kuphi. Sizokuya 
emaphoyiseni-ke ukuze uthole izincwadi ezifanele nezikunikeza igunya 
lesidumbu,” 
kusho uSonhlalakahle ethatha amaphepha akhe ebhala, eqhubeka 
ethi: “Kuyothi ungaqeda-ke ukumngcwaba ulethe zonke izincwadi zezindleko 
zakho njengezemoto ethwale isidumbu, ibhokisi, ukudla, amakhaza kanye 
nokuqashwa kwamabhasi uma kukhona. Thina lokho sesiyokwedlulisela 
eminyangweni efanele yakwaHulumeni ukuze unxephezelwe.” 


Baphuma emahhovisi kuduma amakhanda bengakhulumisani 
abakwaMageba. 

Sebebhalisile nasesiteshini samaphoyisa bayithola imvume yesidumbu. 

Inkinga yaba sekutholeni izindleko zabangcwabi. Bazama kubangcwabi 

abambalwa eThekwini kodwa besho izimali eziqhuma phezulu. 

Kulapho-ke uMaKhumalo aphinde wamthethisa kakhulu futhi uZulu 

7 


ethi uhamba evuma izinto angeke akwazi ukuzifeza. Inkonzo yomngcwabo 

zikhulumi ezinye ngaphandle kwakhe uZulu. Isibalo sabasenkonzweni 

sasingeqile kwabayisithupha. UMaKhumalo yena wabe engekho, edubile. 

Bamngcwaba ngokuthula uCele, indoda eyabe inosizo emphakathini. 

NgoMsombuluko uZulu waphindela kuSonhlalakahle esibhedlela, 
eyomnikeza izindleko zakhe. Wathi lapho engena nje ehhovisi uSonhlalakahle 

wayembuza ukuthi uphi uMaKhumalo umkakhe. UZulu wamphendula wathi 
usale lena ekhaya eMgungundlovu. 

“Uphuthelwe lukhulu-ke namhlanje uMaKhumalo ngoba phela incwadi 
eyabe ibhalwe nguCele angizange ngiyiqede ngaleliya langa,” washo esekuma 
eyovula ekhabetheni. 

Waphuma nomthwalo osongwe ngepulasitiki ongumtshumo. Wavula 

incwadi kaCele leyo esehlezi phansi waqhubeka lapho abe egcine khona 

ukufunda wathi: 

Ngize ngihlale emgwaqeni nje ngenzela khona ukuba kuze kuthi umkami 
noma izingane zami uma beqabukela bengibona, mhlawumbe badabuke 
bangithathe. 

Uma-ke ngificwa ngukufa, okusho ukuthi yilowo oyongihlenga ngandlela 

thize, angingcwabe ngesizotha nanjengomuntu owake waba nosizo 
emphakathini, oyothola le mali engiyembethe lapha emzimbeni wami; 

njengoba kungaba nzima kuyena ukuyithola uma ngiyifake ebhange.

 Le mali angiyintshontshanga, ngenxa yokuthi ukweba angizange 
ngikwenze empilweni yami yonke. Ngayithola njengesinxephezelo 
somshwalense wokulimala kwami engozini yemoto. Imali engabe ngiyithole 
ngokudayisa isitolo kanye namabhasi eyabe ingangesigidi samarandi 
yahamba nomkami. 
Uma kungekho muntu ongisizile, le mali isiyodliwa nguHulumeni. 

Obhalile yimina 

UMlahleni Theophilus Cele 

USonhlalakahle wabuka uMnumzane uZulu emehlweni wathi ukuphulula 

8 


impandla yakhe wayeseqaqa lo mbubulungu wepulastiki ekhuluma ethi: 
 


“Usho ukuthi kukhona imali nje kuleyo nto esabhande lendwangu 
Mnumzane Mbonambi?” kubuza uZulu. 

“Nawe uzozibonela Mageba. Odokotela bayibale yaze yahlangana 
izinkulungwane eziyikhulu namashumi amahlanu amarandi, R150 000.” 


9 


2

M. T. Mkhize 
Ukuganwa wayekade ekucabanga njengento esekude empilweni yakhe uRoy, 
njengoba ayesenezilalo zokwahlukanisa nomkakhe nje. Kodwa isimo sempilo 
kanina, uMaKhulu, ayesezihlalela naye, samenza ukuba acabange ngenye 
indlela. 

Impela wayesemdinga umfazi kanye nomuzi obiza igama lakhe njengoba 
nomuzi ayenawo eMgungundlovu awudayisa wabuyela lapha kubo emva 
kwesehlukaniso. Inkinga manje kwabe kungukuthi wabe ezoyitholaphi imali 
kanye nomfazi oneqiniso kanye nokwethembeka. Ukushayela kwakhe ithekisi 
kwamenza ukuba abone zonke izimilo zabantu besifazane ezinye ezabe 
zimshayisa ngovalo. 

Wacabanga ngowesifazane ayekade emgibelise emcosha emgwaqeni 
ngalobo busuku evela eSikhawini angazanga ukuthi yena wabe egeze ngani 
ukuba amthathe aze aye kombeka kubo imbala. Nangaphezu kwalokho wayeze 
wamnikeza nebhantshi lakhe lowo wesifazane ukuba aye komwashela lona 
elondolo njengoba ayethe usebenza kulona. 

URoy naye wayenanele wathi, “Phela njengoba kusebusika nje, Dadewethu, 
ilanga lishona maqede abhoke amakhaza. Ngiye ngisho nangenhliziyo 
ngithi bayadela labo abahlezi kahle emizini yabo, abafika amakhosikazi abo 
esebafudumezele amanzi, abageza maqede bangene ezinomfonomfweni 
zezingubo lapho sebevela emisebenzini.” 


Wayewasho sakuncokola lawo magama uRoy, umfo kaMnyandu, kodwa 
wawezwa ukuthi ahlabe ephukela kuleli langa lakwabo elabe selizishilo 
ukuthi lona linguRebecca igama, khona eMlazi esigcemeni sakwa-R lapho 
liphawula lithi: “Wakhuluma into exakile-ke Bhuti. Kanti wena akakwenzeli 
yini umkakho amanzi afudumele uma uvela emsebenzini ntambama?” 


“Inkinga ukuthi anginaye kwayena umuntu wesifazane engithandana naye, 
Dadewethu.” 


“He! Kodwa ngikuzwa kahle lokhu ongitshela khona Bhuti? Ukhona 

10 


umuntu omuhle kangaka ongathi akanasithandwa?” esho efa yinsini. 
“Impela, ngiqinisile, anginamuntu ongithandayo, Dadewethu, kuphela 

“Kodwa ngase kube konakala kuphi nje uze ukhethe ukuzihlalela nomama 
wakho Bhuti?” 


“Qha, kanti nami bengisazipholisela ikhanda nje, wena Sisi wami ngenxa 
yokuthi owesifazane engabe ngishade naye wangiphatha kabuhlungu kakhulu, 
okunamanje nje ngisakhokhela amacala ayengidalele wona.” 


“O, kwabuhlungu-ke lokho Bhuti! Sengathi ungaxola-ke nawe ukuze uthole 
omunye wesifazane ozokufudumeza njengoba ufisa.” 


“Khona-ke ngingaxola, ngimthole nalowo ongangifudumeza, inkinga 
ngukuthi ngiyomlobola ngani njengoba abantu sebebiza kangaka nje 
ngezingane zabo?” 


“Phela ukhumbule Bhuti ukuthi abantu nabo abefani lapha phandle. 
Uyabona nje kithi, thina asilotsholwa.” 


“Yini leyo ongitshela yona Dadewethu? Usho ukuthi akukho lutho nje 
olukhishwayo uma umuntu ethatha intombi yakini?” 


“Impela kunjalo Bhuti. Empeleni abazali bethu bakholelwa ekutheni 
uthando luyinto yabantu ababili, okungenasidingo sokuba baphazanyiswe 
ngabanye abantu.” 


“Baqinisile impela nalapho Dadewethu ngoba nangaphezu kwalokho 
amanye amadoda aze aphathe ngesihluku amakhosikazi awo ngoba nje ekhipha 
isibhongo sokuthi nawo akhishiswa kanzima ilobolo.” 


Ngenkathi ebalisa ebusuku uRoy, igama lokuthi akulotsholwa yilona 
elabe lihamba phambili emqondweni wakhe. Wabuye wacabanga nangokuthi 
njengoba le ntokazi yabe ithe inguRebecca nje igama kanti yena unguRoy, 
ukuqala ngo-R kwamagama abo bobabili kwabe kuyisibikezelo sokuhlangana 
nokwazana okuthile phakathi kwabo. 

“Ukumthatha nje emgwaqeni ngimgibelise emotweni uRebecca ngibe ngazi 
kahle ukuthi kuyingozi kangakanani ukuhamba nomuntu ongamazi emotweni 
ebusuku, kungase kusho inhlanhla ethize engiyilethelwe ngabaphansi,” kusho 
uRoy ngomqondo ezibuza eziphendula. 

Yebo khona, uRoy wayethe uma ebona uRebecca emile phansi wacabanga 
ukuthi ngubuso bomuntu wesifazane amaziyo, kanti kuzothi lapho esephakathi 
emotweni athole ukuthi akamazi. Kwathi nalapho sebexoxa futhi, intokazi 
imtshela uRoy ukuthi iphuma emsebenzini elondolo, waba nokuyethemba, 

11 

waze wayinikeza nebhantshi lakhe uRoy elabe lingcoliswe ngukudla okuthile 
emcimbini ukuba aye komhlanzela lona ngakusasa emsebenzini njengoba 
wayegcine ebonile kubo, wayishiya egcekeni khona. Phela ibhantshi lelo 

Leli lisu lebhantshi walibona kube ngelingcono kakhulu uRoy futhi nalo 
acabanga ukuthi lidalwe ngabaphansi ukuze akwazi ukuba baphinde babonane 
noRebecca. 

Wacabanga engaqedi uRoy ehlanganisa amagama ayezogubuzela ngawo 
uRebecca uma bebonana ngakusasa. Futhi wayengangabazi ukuthi uzokuba 
ngumkakhe. Wayezibona esemehlulile uRebecca ngothando esehlukene 
nanokuthethiswa ngunina uMaKhulu ngenxa yokufika ebusuku ekhaya. 
Wagcina esezumekile walala. 

Ekuseni, phambi kokuba ahambe uRoy, wazizwa eneqholo lokuba atshele 
unina ukuba asale esexola kokwabe kwenzekile ngoba kwakungasekude ukuba 
amlethele umakoti omusha ekhaya owabe ezomsiza kuyo yonke imisebenzi 
yasendlini. 

“Ngabe usulale wavuka usunemali njalo Roy njengoba ukade uyilandula 
khona ebusuku nje?” kubuza uMaKhulu engena ephuma nakhu phela 
ulungiselela ukuwasha izingubo ayelokhu ezicwilise ngayizolo ukuze asheshe 
azeneke angaze athathwe ngezinye izindlela zangoMgqibelo. 

“Impela Ma, nginayo noma ngingenayo imali, kufanele ukuba ngikulethele 
umuntu lapha ekhaya ozokusiza.” 


“Zaze zamnandi-ke izindaba Roy! Kodwa ebe engowakwabani yena lowo 
mntwana wabantu okwaze ukukunqoba, Roy?” kubuza uMaKhulu. 

“UngowakwaMsomi khona lapha eMlazi, kwa-R, Ma.” 


“Ewu, kanti nguNomndayi? Kudela owaziyo ukuthi yena ubegeze kuphi!” 


“Ubengageze ndawo, kodwa ngicabangela wena njengoba ukade usho nje 
ebusuku. Okunye-ke futhi okungiqinisa idolo kube ngukuzwa ukuthi kubo 
akulotsholwa njengoba nami ngingenamali nje.” 


“Usho ukuthi kanti ngumfazi wamahhala lowo, Roy?” 


“Cha phela Ma, uRebecca uthi kuyisiko lakubo lokuthi umuntu 
angathengiswa ngoba akasiyona impahla.” 


“Ewu, kwasengathi ngiyakweshwama-ke lokho Roy! Kodwa-ke 
sesiyobona okwenzekayo. Ukumupha iso-ke nje nathi ebesithanda ukukwenza 

12 


ungakamfaki lapha ekhaya.” 


“Lokho akusiyona-ke inkinga, Ma, ngoba ngizomveza lapha uma sengibuya 
eSikhawini ukuze nawe uzidelise ngaye.” 


“Phela ukhumbule Roy ukuthi ubuhle bobuso abusho lutho kumuntu 
wesilisa noma wesifazane. Okukhulu kakhulu ngumoya kanye nokuziphatha 
kwakhe.” 


“Makhulu lawo magama akho Ma, kodwa mina nginalo ithemba lokuthi lo 

makoti engizokulethela yena wehluke kakhulu kuMaSikhosana ngokuziphatha 

nangenhlonipho yakhe.” 


URoy wafikelwa ukuzikhuza lapho ecabanga ukuthi konje useze akhulume 
kangaka nje ngoRebecca ubengakavumi nokuvuma ukuba bathandane, 
lingasaphathwa-ke lona elokweshela nje. Kodwa wabuye waziduduza 
ngokuthi uyothi lapho engavumi ngokushesha uRebecca amlethe ngokumzuma 
kuMaKhulu ebese emqambela ngokuthi unina omkhethile. Lapho-ke noma 

ikanjani uyovuma. 
Kwakungathi uRebecca uyoshesha ukuzwana noMaKhulu njengoba 

naye uRoy ayemejwayele eqala nje ngenxa yokukhululeka abe enakho 

lapho bexoxa.Yize noma uRoy ayebuye ezwe enovalo angalwazi ngenkathi 
besekhumbini, kodwa yena uRebecca wayejwayeleka. 

URoy esegezile, waphuthuma kumqashi wakhe ukuze ezwe ngomsebenzi 
abe ezonikezwa wona phambi kokulanda laba ayekade ebashiye eSikhawini. 

Njengoba kwabe kunguMgqibelo nje imidlalo enhlobonhlobo kanye 
nemishado kwabe kuthe chithi saka. URoy wathi efika nje kumnikazi 
msebenzi kwabe kuthiwa uzohambisa iqembu elithile labadlali bebhola elabe 
lizokuya kodlala lena kwaDukuza. Kwakuzodingeka ukuba abahambise 
ekuseni njengoba babeyodlala emqhudelwaneni womkhumulajezi, okusho 
ukuthi kwakuzoqalwa ekuseni ukudlalisa amaqembu ngamaqembu kuze 
kuyoshona ilanga. Kodwa-ke ntambama wayengeke aze abalande laba badlali, 
babeyolandwa ngomunye umshayeli ngenye imoto. 

URoy wayezosuka lapho kwaDukuza ezinkundleni zebhola alibangise 
lena eSikhawini ayobheka labo ayebashiyile ngayizolo khona emshadweni. 

Aluzange lumphathe kahle lolu hambo uRoy, ngoba kwakusho ukuthi 
angeke esakwazi ukubonana noRebecca athathe ibhantshi lakhe kuyena 
njengoba kwabe kuzodingeka ukuba aphuthume abadlali bakanobhutshuzwayo 

kwaDukuza kuqala. 
Ngenhlanhla uRoy wafika kwaDukuza waba mnandi umdlalo webhola, 

13 


okwaze kwathi sekusemini yantambama kwaba yinkathi ephuthuma eSikhawini. 
Nakhona wafica sebemlindele ukuba abuye nabo labo ababesemshadweni. 

Ukusa kwabonwa nguye umfo kaMnyandu. Nguye lowaya ngekhumbi, 
esephikelele kubo kaRebecca. 

Esefikile egcekeni lakubo kaRebecca uRoy wamisa ikhumbi. Wehlika 

kuyo lapha ehlangabezana khona nomama wakhona naye owayelungiselela 

ukushanyela egcekeni phandle. 

Wazibika uRoy kulo mama ukuthi ubecela ukubona uRebecca. 

“Ube uliqhamukisa kuphi kodwa wena Ndodana?” kubuza uMaMkhwani. 

“Ngiliqhamukisa khona lapha eMlazi kwa-J,” kuphendula uRoy. 

“Pho, uRebecca lona nazana kuphi naye?” 


“Sabonana nje naye khona lapha ezimotweni engangoba ngaze ngamnikeza 
nenye impahla yami ukuba aye kongihlanzela yona elondolo. Angithi usebenza 
khona elondolo?” 


“YeboBbo, khona, kwakunjalo,” kuphendula uMaMkhwani ngokungabaza 
eqhubeka ebuza ethi, “Konje uthi benibonana nini naye?” 


“Kuthangi, ngoLwesihlanu, Ma.” 


“Wewu, inkinga-ke leyo Ndodana ongitshela yona. Okokuqala nje ngizocela 
ukwazi ukuthi ngase kube usujahe kakhulu yini Ndodana.” 


“Qha, khona bengingajahile kangako ngoba yiSonto namhlanjena, nami 
kangisebenzi.” 


“Ngizocela ukuba ungimele kancane ukuze ngithi ukugqoka izingutshana 
ezingcono kunalezi zokuvuka ekuseni, ebese ngiya kokukhombisa lapho 
uRebecca ekhona.” 


Nangempela uMaMkhwani wangena endlini eya kokhumula lezi zingubo 
ezinde abe ezigqokile. Waphuma esegqoke izingubo zasemini. Wathi kuRoy 

14 


makashaye imoto bahambe.Wamkhombisa nomgwaqo ababezohamba ngawo. 
 

Wathi lapho esethe mayime imoto emva kokuba sebeyihambe bayiqeda 
imizi yaseSeventini, uMaMkhwani waphawula wathi, “Uyabona-ke Ndodana, 
mfana kaMnyandu, angifunanga ukukhuluma kakhulu ngenkathi sisekhaya 
ngoba ubuzothi mhlawumbe ngiyakukhohlisa. Le nkinga ohlangabezane 
nayo ayiqali ngawe, kodwa sebebaningi abantu befika ekhaya bakhulume into 
efanayo nalena yakho. Abanye baze bacabange ukuthi siyabakhohlisa uma 
sithi uRebecca akasekho lapha ekhaya.” Asho akhale. “Impela angazi ukuthi 
ingane yami yaze yaqalekiswa kangaka nje yona ngoba yayone ukwedlula 
bonke yini abantu emhlabeni ngokungcola!” 


“Yini? Kanti sekwenzenjani futhi manje Ma? Angithi wena uthe 
uyongikhombisa uRebecca lapho ekhona ngoba akekho ekhaya kuwena? 
Wangithela ngezinyembezi manje, kanti uphi ngempela uRebecca?” 
kubuza 
uRoy emangele. 

“Impela ngiyaxolisa Ndodana ngokukubangela umsindo, ukuthi le 

nto ingifikisela izinyembezi nokudumala uma kuzothi ingane yami ikade 

yazishonela, kube kukhona abantu abathi basabonana nayo ezimotweni 
nasemakhumbini ikakhulukazi. Yebo khona, ingane yami yabe ikuthanda 
ukuzula ngezinto ezihambayo engangoba yaze yafela khona emakhumbini 
igwazwa ngamanye amantombazane kubangwa abashayeli bamakhumbi!” 


“Uthini uma usho kanjalo Ma? Ngabe usho ukuthi uRebecca ngumuntu 
osashona?” 


“Impela Ndodana, useneminyaka emibili ashona. Ngikulethe lapha nje 
ukuze uzibonele ithuna lakhe ekade silithengele itshe emasontweni amabili 
edlule nathi sithi senzela ukuba umphefumulo wakhe uphumule endaweni 

yabafileyo.” 
Behlika emotweni uRoy esashaqekile enjalo baya kobona ithuna. 

Okwabahlangabeza nje ethuneni kwaba yibhantshi lakhe uRoy elabe ligaxwe 
phezu kwetshe lethuna. URoy waxakeka ukuba alithathe noma aliyeke yini 
lelo bhantshi, kodwa uMaMkhwani wathi makalithathe ngoba ngelakhe, 
alinankinga. 

Waphelelwa ngamagama uRoy ngenkathi ebona igama likaRebecca 

15 


Msomi liqoshwe etsheni lesikhumbuzo phezu kwethuna. 

URoy weswela nokuthi uzoyethula kanjani kunina uMaKhulu indaba 
yentombi ayemethembise yona. Kodwa wathi njengoba ayevele ethe 
uzomzuma ngokumlethela umakoti kungcono amane azithulele. 

Esehlise uMaMkhwani kwakhe uRoy, waqonda kubo wafike waziphonsa 
embhedeni walala. NoMaKhulu akazange asole lutho ngenxa yokuthi leli 
kwabe kuyilanga lokuphumula. 

Walala lapho uRoy waze waphaphama ntambama sekuyosithela inhlamvu 
yelanga. 

Ekuvukeni kwakhe uRoy wathatha ikhumbi wathi make ashaywe ngumoya 
aye kobheka abantu abehlika esitimeleni esiteshini. Wenqaba nokudla 
uMaKhulu abe emnikeza khona. Wathi nje kunina ukudla uyokubona uma 
esebuya esiteshini. 

Wathi lapho ema nje esiteshini uRoy wethuka kuthi memfu umngane wakhe 
lowo onguRebecca. URebecca wema ngasefasiteleni lemoto elingakuRoy 
wambingelela ngesikhulu isizotha wagcina ngokucela ukuba uRoy amvumele 
angene ngaphakathi emotweni ukuze baxoxe. 

Lwamshaya lwamqeda uvalo uRoy. Kwathi makashaye imoto ihambe 
kodwa wabuye wakhumbula ukuthi konje kuthiwa isipoki asishiyeki. Waqunga 
isibindi wamngenisa. 

Wangena wahlala esihlalweni esingaphambili uRebecca kodwa engafuni 
ukuba amehlo abo abhekane. 

“Ewu, ngiyabonga Mfowethu! Uyazi kade ngilokhu ngikulindele ngilokhu 
ngithi uyaqhamuka, uyaqhamuka lapha esiteshini. Eyi, kunjani kodwa?” 


“Siyaphila Rebecca, unjani wena?” kubuza uRoy ezama ukuziqinisa. 

“Eyi, kimina kunzima mfowethu Roy njengoba noMama ekukhombisile 
nje ithuna lami. Kodwa angithi ulitholile ibhantshi lakho?” 


“Impela ngilitholile.” 


“Ngesaba ukukutshela Roy ukuthi mina angisaphili lapha emhlabeni. 
Kodwa ngithe ngizokutshela namhlanje ngoba ngibone sengathi unaso isibindi. 

16 


Abanye baye bashaywe uvalo bangibalekele. Engizokucela kuwe-ke ngukuba 
uphume lapha ekhumbini ungilandele ukuze le ndaba yethu ingezwiwa 
ngabanye abantu.” 


“Pho, yini singahambi ngekhumbi siye kokuma buqamama nabantu?” 


“Angeke kuze kulunge ngoba le ndawo esizokuya kuyo azihambi izimoto.” 


Lwamshaya kakhulu uvalo uRoy wabona ukuthi namuhla limshonele, 
mhlawumbe intombi lena ifuna baye koshada nayo eZulwini. Kodwa wazidela 
amathambo, wathi uma efa kuyobe kwakudaliwe. 

Wathi angaphuma ekhumbini uRoy wezwa sengathi uyandiza elandela le 
ntokazi. 

Ngokuphazima kweso wethuka eseseqeleni elisithele esiteshini sesitimela, 
okuyindawo enezihlahlana ezimfishane. URebecca wamkhombisa uRoy lapho 
kwakufanele aqhwande khona ngothi emhlabathini. 

URoy waqhwanda kancane eceleni kwesihlahla kwaphuma isikhwama 
sikaseyili esivaliwe. 

Wathi uRebecca uRoy makasivule. Nangempela uRoy wasivula. Kwavela 
izitaki zemali engamaphepha ziboshwe ngezihlilingi. 

“Inkinga enginayo-ke Roy yadalwa yile mali. Le mali yawa kubantu 
ababebaleka nayo bexoshwa ngamaphoyisa bebambe inkunzi laphaya esiteshini 
sakwaLoliwe. Bathi lapho bedlula kimina-ke labo bantu bayilahla phansi, 
mina ngayithatha, amaphoyisa akazange ayibone. Ngancamela ukungafiki 
emsebenzini ngesikhathi, ngaya koyigqiba lapha. Abantu labo badutshulwa 
bafa, enye ingxenye yemali yatholakala kubona. Sengibuya emsebenzini nami 
ngagwazwa ngabanye ekhumbini engabe ngikuyo ngashona. Ngenxa yokuthi 
inhliziyo yami yayilokhu ikule mali umoya wami awukwazanga ukwedlulela 
endaweni yokuphumula. 

“Engikucela kuwe-ke Roy ukuba le mali uyithathe, uyisebenzise ngendlela 
enenzuzo ebese ungakhela umuzi oyisitezi lapho uyongikhumbula khona njalo 
kanye ngonyaka njengomakoti wakho. Nami ngiyolokhu ngikuvakashela 
njalo.” 


“Umama wakho ngimtshele ngithini? Noma ngimnikeze naye le mali?” 


“Qha, umama ungamnikezi lutho ngoba bengithi uma ngifika 
kuye ngizomtshela ngale mali angixoshe. Le mali ngeyakho kuphela 
njengomkhwenyana wami. Kulowo muzi oyongakhela wona ukhumbule 

17 


ukuthi uma ufuna izinto zakho zikuhambele kahle angimdingi omunye 
umakoti, ngoba ngiyohlala ngikuvakashela njalo! Uma uke waphambuka 
nje kulokho kuyokuba ngukushabalala kwawo wonke umcebo wakho kanye 
nempilo yakho imbala.” 


Yasho lawo magama maqede intokazi yamamatheka yathi. “Uziphathe 
kahle-ke Roy, nami ungisizile ngokukhulula umoya wami!” 


18 

3 

M. T. Mkhize 
Yathi ingehlika ethekisini into yakwabo enguJosephine yabheka iwashi 

layo legolide elabe lingene shi esihlakaleni esinemivingci. Yasho yancimfa 
ngukuthukuthela. Isikhathi sabe simcasula ngoba sabe singahambi ngokushesha 

ayekufisa. Yangcifizela kancane into yakwabo iya kofuna indawo yokuhlala 
laphaya ngasekuqaleni kwezitebhiso zebhuloho lesitimela. 
Wakhetha indawo esobala lapho ayezobona khona kahle abantu ababezoqhamuka 
emafemini ngaphesheya komgwaqo uma sebephuma beshayisile. 


UJosephine wayefuna ukubona kahle ukuthi uNgobese, umyeni wakhe, 

wayezosebenza i-ova ngempela yini ngalelo langa njengoba lokho kwe


ova kwase kuphikisana nalo mlayezo yena uJosephine abe esewutholile. 

Uma wayezosebenza i-ova ngempela uNgobese kwakubonakala ngokuba 

angaqhamuki laphaya esangweni lasemsebenzini lapho abanye sebephuma 

begoduka ngoba wayezokube esasebenza. Kwakuzothi uma uNgobese 

eqhamuka nabagodukayo abaphuma efemini bezokweqa umgwaqo abanye 

beya esitimeleni abanye beziyela ezimotweni zomphakathi, kuchaze ukuthi 

kuya njengamagama ayeqoshwe phansi ephepheni. Phela yiwo la magama 
uJosephine ayewabone eziphumulele embhedeni wendoda yakhe ehostela 
lamadoda lapho uJosephine ayecele ukuzohlala khona alindele ukubonana 

nodokotela eduzane njengoba ayesezithwele nje. 
Wathi lapho esehlezi, wezwa kuthi makaphinde futhi awafunde la magama 

ayeqopheke ephepheni elingaphansi ngenxa yokucindezela kakhulu ipeni 

kukaNgobese. Wafunda-ke: 

Dear Lavy 

Impela sengathi izinto zizokuba mnandi ebusuku njengoba unxusile. Noma 
ikanjani sizobonana ebusuku. Okusho ukuthi ngizophuma emsebenzini 

19 


ngize lapho ebese siya kuleyo ndawo lapho ziduma khona ngigcine 
sengibuye ngazolala lapho kwesakho njengoba 
nawe ushilo-ke. 
Unkosikazi, njengoba ngiyazi ukuthi uzophatheka kabi emoyeni 
kanti uzethwele, ngizomane ngithi nje kuye ngizobamba i-ova 
ebusuku kwaphela. Yena uyobona ngoba sengibuya nje ngakusasa. 
Futhi angeke ngize ngimtshele lutho inkukhu ingakawachamuseli. 
Angivalelisi L. ngoba sizobonana kusasa ntambama. 


Yimina omaziyo 


uGoodboy 


UJosephine wezwa umzimba wakhe uqala phansi ufuthelana emva 
kokubuyekeza leli phepha lokubhalela. Abantu ababedlula babengaqondi 
ukuthi lo mame ozethwele obukana nephepha lokubhalela elingabhalwe lutho 
ngabe unani, kanti yena wayazi ukuthi ubuka lo mbhalo ophumele ngaphansi. 

“Okusho ukuthi kanti ukuvuma kwami ukuba ngikhulelwe lokhu kwenza 
ukuba uNgobese angithathe njengesilima! Kanti yini ngempela enhle umuntu 
wesifazane angase ayenzele indoda anconywe ngayo lapha emhlabeni? 
Umuntu ufike angakhulelwa abizwe ngamaganyana! Uma futhi esekhulelwe 
usezobizwa ngesilima, akhohlikhohliswe nje! Ngubani-ke ongamela 
ukukhohliswa kanje? Eyi, kulukhuni ukuba ngumuntu wesifazane!” washo 
wakhipha iduku wesula izinyembezi kwaba sengathi uzesulela izintuli 
emehlweni ukuze nabantu bangaboni ukuthi useyakhala. Wabheka iwashi 
lakhe esihlakaleni wathola ukuthi isikhathi sisekhona phambi kokuba kukhale 
insimbi yokuvala efemini yoNgobese. 

Wawelela esitolo esingaphesheya komgwaqo wafike wathenga isigqoko 

sewuli nezibuko ezimnyama zokusitha ilanga. Wakhumbula nephakethe 

elihlofozelayo lamazambane athoswe omiswa. Phela uMaSibisi lona, 
onguJosephine, wayewathandiswa ngempela la mazambane athoswe omiswa. 

Kwakuthi lapho engawatholanga, asale esedubela emantongomaneni nawo 
athosiwe. Nawo amantongomane wayewaphethe lapha esikhwameni sakhe 

okwabe kuhlezi kuso nesiqwayi sompentshisi ayezovithiza ngaso uLavy lowo 

abe engamazi. 

Kwathi lapho kukhala insimbi yokuvala efemini yoNgobese, uJosephine 

20 


wezwa eshaywa ngoluncane uvalo ayengalwazi ukuthi ludalwa yini. Walindela 
eyesibili insimbi, nayo yathi ingakhala wazizwa exega amadolo, kwathi 
makahlale phansi. Wazitshela ukuthi yize noma ebese enesikhathi eside emile, 
angeke aze avume ukuhlala phansi njengoba kwase kuyisikhathi esibucayi 
kangaka sokuphuma kwenyamazane yakhe enguNgobese. 

waze washaywa uvalo uJosephine lokuthi hleze angamboni lo Ngobese 

amlindele. 

Kwathi engasalindele wayibona into yakwabo enguGoodboy Ngobese iza 
nezixuku zezisebenzi zasefemini ezabe zilindele ukuba kuphunguke izimoto 
emgwaqeni ebese ziwela. Nayo inkosi lena yabe igqoke izibuko ezimnyama 
yize noma ilanga labe seliyoshona njengoba kwakusebusika nje. 

UJosephine wazitshela ukuthi njengoba bobabili begqoke izibuko 

ezimnyama nje kwakungelula ukuba uNgobese ambone njengoba 

ayengamlindele nje futhi kule ndawo. Kwamane kwamkhanyela emqondweni 
uJosephine ukuthi kanti ngempela kuya njengamagama aqopheke phansi. 

Sawela isixuku esabe sihambisana noNgobese, uJosephine wacasha 
ekhosombeni lakhe. Weza uNgobese nesixuku kukhona abaxoxa naye waye 
wedlula ezimotweni wazogibela ezitebhisini zebhuloho lesitimela. Wathi 
angagamanxa ezitebhisini yalandela into yakwabo enguJosephine iyobheka 
ukuthi ngase kube ushonaphi. 

Yahamba into kaNgobese yaye yayojika ngomgwaqo, yathi lapho isithela 
khona uJosephine wazama ukuthathela ngejubane kodwa iphika lathi ngilapha. 
Ngenhlanhla waqhamuka esambona laphaya kude uNgobese. Kodwa okwaba 
yinhlanhla kakhulu kwaba ngukumbona ngenkathi uNgobese eseyongena 
emzini womLungu. 

Wazihudula uJosephine waye wafika esangweni lomuzi womLungu, 
wema. Lapho esamile wezwa inzululwane, wabona idwala elisasigqiki eceleni 

kwakhe, wamane wahlala kulo, waphumula ngenxa yesinxe. 
Wayehlezi nje wayesenesibindi ngoba wayezitshela ukuthi usebubambe 

ngqi ubuqili bukaNgobese. Okwase kusele kwase kungukuba angene 

ngaphakathi emzini womLungu afune indlu yentombi leyo uNgobese abe 

eze kuyo ebese evisha kwasani nje ngesiqwayi phakathi kwentombi leyo 

noNgobese, uma nje esephumule kahle. 

Wakhipha iphakethe lamantongomane akhe wadla, ebuyisa amandla 
njengoba wayesazi ukuthi usemkhulu umsebenzi ayesazobhekana nawo. 

21 


Kwathi kusenjalo kwaphuma imoto yomLungu eyabe ishayelwa 
ngumesisi owambona maqede wema wambuza ukuthi ngase kube 
ungumngane kaRhoda yini. UJosephine wavumela phezulu ngoba lokho 
kwamnikeza ulwazi lokuthi kanti igama likazakwabo nguRhoda. Impela 
wabona ukuthi idlozi lakhe likhona ngoba lo mLungu waqhubeka wathi 
uzwile uRhoda esho ethi uzoba nezivakashi namhlanje, ngakho-ke 
uJosephine naye makangene. UJosephine waphendula ngokuthi ukhona naye 
abesamlindele, uzongena. Umesisi washaya imoto wayophuma ngesango, 

lona leli umLungu esehambile ukuze angabikho ozolamula noma ozobiza 
amaphoyisa ngenkathi naye esenza lo msebenzi wakhe wokuhlakaza isidleke 
sikaNgobese. 

Wangena ngaphakathi emzini womLungu. Wathi qalaqala wayibona 
indlwana okufanele ukuba uhlala kuyo uRhoda encikene negalaji lapho 
kuhlala khona imoto. Wanwabuka wajikela ngasefasiteleni lale ndlwana 
wezwa ukuthi ngempela likhona izwi likaNgobese lapha phakathi kanye nalo 
wesifazane. Wezwa nalapho owesifazane esho ethi: “Kuzofanele sisheshe 
sihambe-ke nathi ukuze sibone konke okwenzekayo. Angeke simlindele 
lapha ngoba vele uthe siyomfica khona. Nami angizukuthatha isikhathi eside 
ngigeza, ngizokusula umzimba nje.” 


Wezwa amanzi ekhala ngaphakathi kule ndlwana wayesebona ukuthi 
isiyageza intokazi. Wezwa igazi lishisa wabona lingekho elinye ithuba 
lokuhlasela ngaphandle kwalo lona lelo ngenkathi intokazi igeza, 
isesemanzini. 

Wakhumula izibuko zakhe wazifaka esikhwameni, wayesekhipha 

isiqwayi sakhe sompentshisi. Waqonda esicabheni wathola ukuthi 

asikhiyiwe, waye wayogalakadela phakathi. Wedlula egxathazela kuNgobese 
owabe ehlezi phezu kombhede efunda iphephabhuku elidala elinezithombe 

zabantu besifazane abanqunu waye wayodudula isicabha sendlu yokugezela 
naso esabe singakhiyiwe, wamfica uRhoda enqunu wasithela isiqwayi. 

UNgobese naye wasizwa ngukuthi uyindoda kanti futhi welusa. Wagcina 

ngokumbamba izingalo umkakhe uJosephine yize noma ayedlubulundela 

ethi makamyeke. 

Ngale nkathi uRhoda wayesopha ekhaleni, ekhala, ememeza ebuza 
ukuthi kodwa ushaywa nje wenzeni, nokuthi ubani yena lona omshayayo. 

“Yini? Kwenzenjani MaSibisi? Ufunani nje lapha?” kubuza uNgobese 

22 


esebambe imanzi yakhe ezama nokuyephuca induku lena eyiphethe. 
“Iyona i-ovathayimi lena obuthe uzoyibamba yise kaThoko?” kugoloza 

“Ngabe kungcono ukube uqale wabuza-ke, hhayi ukuba uqhamuke ngoba 
usushaya uRhoda engazi lutho.” 


“Rhoda wani-ke lowo? Usho lona eningcebeleka naye nidla izimali 
ngoba nakhu mina ngiyinto engenamsebenzi? Eyi, Ngobese, ukuhlakanipha 
kuyaphela kusale ubulima bodwa njengoba senginibambile nje!” 


“Ngumkami lona Rhoda. Impela angazi ukuthi ungenwe yini ngoba 
mina bengazi ukuthi usehostela ezindlini zamakhosikazi avakashile lapho 
bengimshiye khona. Angazi ukuthi ubekwa yini lapha.” 


“O, ubungishiya laphaya ungivalele endlini ngoba wazi ukuthi 

ngikhulelwe, anginamandla okuhamba, kanti-ke ushaye phansi! Akukho qili 

lazikhotha emhlane! Wena nje ndoda sisazoshukana nawe! Ngifuna sihambe 
sonke siye kulowo mcimbi ebeniya kozidumisa kuwona. Ukhumbule 
Ngobese ukuthi nami ngiyafuna ukungcebeleka! Akusho ukuthi uma 
senginjena kufanele ngivalelwe endlini wena ushaywe ngumoya, ngoba 
nginjena nje ngenziwa nguwena, angizenzanga,” 
kukhefuza uJosephine 
naye eseshiya kuphela angalazi. 

“Kodwa uze ungishaye nje ngenzeni mkaNgobese ngoba mina 
angithandani nokuthandana nje noNgobese lowo wakho? Mina nginendoda 
yami!” kukhala uRhoda. 

“Unesibindi noma uyabuza ukuthi wenzeni? Usho ngoba ungazi ukuthi 
ukuthandana nendoda yomuntu eshadile kuyicala? Angithi nakhu nje 
nginibambile oqotsheni ninoyise kaThoko?” kugoloza uMaSibisi. 

“Ngase kube usibambe oqotsheni senzani-ke Nkosikazi sinendoda yakho 
njengoba mina ungifice ngizigezela wangikhwelela ngesiqwayi nje?” 


“Ukhumbule njalo weRhoda ukuthi ukhuluma nomuntu onabo bonke 
ubufakazi bokuthi wena uyathandana noNgobese!” 


“He! Kazi ubufakazi obuthathaphi-ke lobo! Kanti ugula ngempela yini 
wena MaSibisi?” kusho uNgobese ehleka inhlinini edonsa inkosikazi yakhe 
ngengalo ethi, “Ake udedele uRhoda aqedele ukugeza MaSibisi; kodwa yini 
ungaliboni leli hlazo elingaka olenzayo?” 


“Ihlazo ilona leli lokuba udlale ngami uthi uya kosebenza kanti uya 
ezintombini ngoba nakhu mina ngikhulelwe. Lokhu engikwenzile mina 
kuncane kakhulu ngoba bekufanele ukuba nginishayele indaba yesibhedlela 
nina ukuze naziwe yizwe lonke ukuthi ningcolile!” 


23 


“Kulungile phela noma singcolile kodwa dedela uRhoda ageze ukuze 
kunqandeke nokopha lapho umlimaze khona! Woza ngapha ekamelweni 
MaSibisi sizokhuluma le ndaba!” 


“Angayigeza kanjani ingozi uRhoda wakho lona njengoba ngisazomphinda 
enye nje?” kusho uJosephine. 

“Kulungile phela, yize noma usazomphinda. Woza ngalena sikhulume 
ngikuchazele.” 


“Akukho manga ongangitshela wona mina Ngobese ngoba ubufakazi 
nginabo bonke, nabu!” esho ekhipha iphepha lokubhalela elingenalutho 
emabeleni akhe. 

“Njengoba lelo phepha lingenalutho nje, bukuphi-ke lobo bufakazi?” 
kumangala uNgobese. 

“Kanti-ke uzolibona ngoba labhalwa nguwe nje ucabanga ukuthi 
uyangeqisela kanti ushaye phansi, kunjani-ke manje?” 
esho epikla uMaSibisi. 

“Woza-ke sihlale phansi ukuze ngilifunde nami lelo phepha lakho.” 
Wavuma uJosephine, bashiya uRhoda endlini yokugezela baya ekamelweni 
lakhe uRhoda. 

UJosephine wafike wahlala sakuzilahla embhedeni kaRhoda washo 
wahlina wabamba esiswini wagqiha. “I! I! I! Awu, ngafa yise kaThoko!” 
esho elahla phansi ipheshana lelo kanye nesiqwayana sompentshisi esabe 
sesivavekile ngenxa yomsebenzi esasikade siwenza kuRhoda. 

“Yini? Kwenzenjani MaSibisi? Ngabe usudliwa yini ukade ungenalutho 
nje?” 


“Awu, ngafa! Ngafa yisisu yise kaThoko, siyashisa, kuthi mangiye 
endlini encane!” 


“Ngoba indlu encane ihlangene nebhavulomu nje lapho kukhona khona 
uRhoda wena uzongena kanjani? Uthi ave uqonde ukushaya uRhoda nje, 

umphinde futhi?” kubuza uNgobese enezinsolo. 
“Kodwa ngingathi ngifa ngibe ngishaya umuntu, Ngobese?” kuphendula 

uMaSibisi eseqala ukujuluka ebusweni. 

“Kulungile, angeza unkosikazi wakho Ngobese uma exinekile, mina 
ngizokuya koqedela ukugeza ngalena ebhavulomu kamesisi,” kumemeza 
uRhoda ephuma endlini yokugezela ehlangene nendlu encane esebhince 
ithawula. Weza ekamelweni wafike wavula iwodilobhu wathatha ingubo 
yakhe abe ezoyigqoka kanye nokunye waphuma nakho waya endlini 
yomLungu. UJosephine naye waya kongena endlini encane, wavala. Emva 
kwesikhashana waphuma ehamba kancane etabalasa elokhu ebubula 
ebambelele eqolo. 

24 


“Kunjani? Awuwudingi umuthi wesisu ngimemeze uRhoda awuphathe 
ngalena emithini kamesisi?” kubuza uNgobese. 

UNgobese wabona ukuthi kanti usegula ngempela umkakhe manje 
ngendlela abe esebubula ngayo. Kodwa wayengazi nokuthi angamsiza 
ngani njengoba lapha phela kwakusekuhambeni, futhi emzini womLungu 
angasebenzi nakuyena. 

Kwathi kusenjalo wangena uRhoda esegeze wamuhle wagqoka nengubo 
yakhe yakwanokusho. Wathi lapho ezwa ukububula kukaJosephine kanye 
nendlela abe eshabasheka ngayo wamane wababaza wathi, “Awu, ngoba 
uyasikwa nje lo muntu Ngobese?” 


“Angasikwa kanjani ngoba isikhathi sakhe sokubeletha besingakafiki 
nje?” kumangala uNgobese. 

“Bese kuyizo lezi izinsuku zami zokubeletha yise kaThoko!” kuphendula 
uJosephine ngezwi elikhathele elikhombisa izinhlungu, eqhubeka ethi, 
“Angithi ngakutshela nje wena ukuthi kudingeka ukuba uhlale ulindele 
kuzona lezi zinsuku, nakhu-ke wena usukhetha ukungishiya ngedwa uhambe 
nabanye!” 


“Usho ukuthi uhamba unqamula izwe elide kangaka nje uyazi ukuthi 
uzobeletha?” kubuza uNgobese. 

“Angithi imisebenzi yakho yonke leyo yise kaThoko? Ukube 
awuyenzanga le nyakanyaka yakho ngakube angikho lapha!” kuphendula 
uMaSibisi eshabasheka kuhle kwesikhukhukazi sifuna ukubeka iqanda. 

“Angeke kuze kusisize ngalutho bakwethu ukulokhu siphikisana, 
kungcono ngiphuthume kumesisi njengoba nangu ngimbonile engena 
ngesango ukuze asize ashayele i-ambulense singaze sizalelwe ngumuntu 
lapha endlini!” kusho uRhoda ebukeka ekhathazekile. UNgobese 
wawuthakasela umbono kaRhoda. 

Waphuma ngokushesha uRhoda waya endlini yomLungu. Ngokushesha 

wabuya esebuya naye umesisi owathi uzomthatha ngemoto yakhe uJosephine 

amyise esibhedlela. 

UNgobese wabonga. Umesisi wathi uRhoda makaxhage uJosephine 

amlethe emotweni. Nangempela uRhoda wafaka ingalo yakhe ngaphansi 

kwekhwapha likaJosephine. Yize noma uJosephine aqale waba nokungabaza 

kodwa wagcina esevumile. Inkani nokuthukuthela kwase kuphelile. 

25 


URhoda wamtotobisa waye wayomfaka emotweni kamesisi. Kwathi 
lapho umesisi ethi uRhoda makamphekelezele uJosephine amyise 
esibhedlela, uJosephine wathi mabahambe bonke. URhoda waphendula 
wathi akabonisisi kahle ngoba sengathi isikhathi sesihambile, cisho ukuba 
bayobuya esibhedlela sekusebusuku kakhulu mhlawumbe nomhlangano 
usuyophela. 
” 


Umesisi wamvumela uJosephine wathi ngokwakhe yena njengomLungu 

wazi ukuthi uma inkosikazi iteta nendoda kufanele ukuba ibe khona eduzane 

ukuze imduduze, imnike nesibindi. UJosephine wavumela phezulu wathi, 

“Impela nami ngazi kunjalo!” 


UNgobese enqena ukuphikisana nomkakhe phambi komLungu, wakhetha 
ukusale esethula yize noma wayengakaze ezwe nakanye ukuthi indoda 
yomdabu ike ivunyelwe ukuba khona lapho kubeletha khona umkayo, noma 
ngabe kusesibhedlela noma kusekhaya. Kodwa wazitshela ukuthi ukuze 
adelise umkakhe uzohlala esibhedlela alindele ezindlini zokulindela emva 
kokuba eselande izingubo zengane ezazithengwe zabekwa ehostela. 

Nangempela esibhedlela uJosephine waphuthunyiswa egumbini 

lababelethayo. Omesisi bashiya inombolo yabo yocingo konesi ukuze 

babathinte uma sekukhona okwenzakele. UNgobese watshela uJosephine 

ukuthi usaphuthuma ehostela uyabuya. Nangempela wabuya ngokushesha 
wazolindela emabhentshini asesibhedlela ukuze alokhu ezwa ngamanesi 
ukuthi isimo sinjani kumkakhe. 

Walinda lapho kwaze kwafika ubuthongo, walala. Waphaphama 
sekusile esevuswa umsindo wabantu abase bezosebenza esibhedlela. 
Esewacikicile amehlo wakhumbula ukuthi konje kuzodingeka ukuba atshele 
abasemsebenzini ukuthi angeke aze aphumelele ukuzosebenza ngenxa 
yokugulelwa ngumkakhe. 

Wathatha isikhwama sakhe waya esigxotsheni socingo lapho afike 
walushaya khona. Eselushayile wafuna indawo yokugezela lapha esibhedlela 
ukuze esule ubuso nje okungenani. Nangempela wawuthola umpompi 
wageza ubuso maqede waphindela ebhentshini lakhe wayolinda. 

Esahlezi khona lapho, esamangele ukuthi kazi ngabe umkakhe ulale 

kanjani, ecabanga nangephutha lakhe uJosephine lokulandela umbhalo 

26 


yena ayekade engawunakile, wethuka sekutheleka umesisi kaRhoda 
ehambisana naye uRhoda kanye nendoda yakhe uRhoda, uLevy. Bathi 
behlika nje emotweni babemxhawula uNgobese besho ukumbongela 
ngokwabe kwenzekile. Wathi lapho esadidekile uNgobese ukuthi ngase 
kube kwenzekani, uRhoda wayesemphuthuma emtshela ethi, “Awu, futhi 

lutho, mina sengijahe ukubona ingane.” 


“Ingane evelephi leyo Rhoda?” kubuza uNgobese. 

“Habe, usufihlelani futhi manje? Angithi thina sishayelwe ucingo 
ngamanesi lapha esibhedlela esitshela ukuthi umkakho ubelethe ebusuku? 
Ungasho kanjani ukuthi wena awazi lutho?” 


“Phela mina selokhu ngihlale lapha ebhentshini ubusuku bonke ngilokhu 
ngithi hleze amanesi azongibiza uma kukhona okwenzekayo, kodwa ngize 
ngazumeka ngalala kungekho nesi ongibizayo. Ngikhuluma nje nazi 
nezingubo zomntwana esikhwameni ebengizilande ehostela ebengithi 
kuzothi uma kulunga agqokiswe zona,” kulanda uNgobese. 

“Okusho ukuthi singathi amanesi akhohliwe,” kusho uRhoda. “Asingenenike 
sibheke umntwana ngoba nomesisi naye sengathi ubemthengele izinto 

zokugqoka.” 
Bangena ewodini yalabo asebebelethe bakhangwa nguye uJosephine 

esembhedeni encelisa umntwana wakhe. Lapho uNgobese esakhungathekile, 
umesisi wakhipha izimpahla ezinhle zomntwana athi wayekade ezithengele 
umngane wakhe kodwa owashona kanye nomntwana ngenkathi ebeletha, 
wabe esezigcina-ke ukuthi ziyoze zimthole omunye umntwana eziyomsiza. 

Umesisi wababongela abakwaNgobese ngesipho sentombi esivela 
kuMdali. Wayesethi uzoke athi ukubashiya kancane oRhoda lapho ewodini 
ukuze abone omunye umngane wakhe abasonta naye owabe esebenza khona 
lapha esibhedlela. Phambi kokuba ahambe wapha umntwana igama wathi 
uLovely, okusho othandekayo. 

Sebesele bodwa ewodini uRhoda naye wababongela oNgobese 

ngomntwana. 

Wayesazisa-ke noJosephine owabe ebukeka sengathi ulokhu 
engakhululekile ngalo mlisa ababehamba naye ukuthi kwabe kunguye 
uLevy lona owabe ebhalelwe nguNgobese incwadi. 

Wachaza nokuthi uLevy lona kwabe kungumyeni wakhe uRhoda kodwa 
ababesahlala naye lapho kwakusebenza khona uRhoda ngenxa yokuthi umuzi 
wabo kanye nemoto yabo kwabe kushiswe ngabodlame lapho babakhe 
khona. 

27 


Ngenxa yokuthi umesisi wakhe wabe elikholwa, wabavumela ukuba 
bahlale ndawonye ejalidini njengoba babezama ukuthola enye indawo 
yokuhlala okwabe kuzokuba ngeyabo.Umesisi-ke lona kwabe kunguye 
owabaphendula baze bakhetha iNkosi enkonzweni yakhe njengoba base 
behlezi ngengomndeni owodwa nje. 

Lapho ebuza uJosephine ukuthi pho ubekuphi uLevy ngenkathi yena efika 
kwaRhoda, wachaza ukuthi uLevy uyahamba ngokomsebenzi njengomuntu 
odayisa imithi ephilisa umphakathi, kodwa ngaleli langa wabe esehhotela 
ematasa namalungiselelo omcimbi lapho kwakuzobe kunikezwa khona 
imiklomelo kubadayisi ababefufusa, njengaye uNgobese lona.ULevy 
babezomfica khona-ke ehhotela ebusuku. 

“Asibange sisaya-ke nathi kulowo mcimbi wasebusuku njengoba 

nawe wazi-ke ngesidumo esisukile izolo ebusuku kanye nokufika kwalo 

muntu wenu omusha,” kulanda uRhoda evula isikhwama sakhe esigodlwa 
ekhwapheni ekhipha okuthize kuso eqhubeka ethi: “Kodwa-ke phezu kokuba 
singayanga kulowo mcimbi, buka nje umklomelo otholwe nguNgobese 
ngokudayisa kwakhe,” esho ekhipha isheke. 

“Hhayi bo, imalini-ke lena Rhoda?” kubuza uNgobese emangele. 

“Kanti ubuthi ngiyadlala yini uma ngithi inhlanhla yakho inkulu kakhulu 
namhlanje Ngobese? Uphiwe isibhuklabhukla sentombi nguMaSibisi! 
Ithikithi lakho nalo lamane lawina izinkulungwane ezilishumi zamarandi 
ngalo lona leli langa! Impela iNkosi inibhekile Ngobese!” 


Wathi esasho lawo magama uRhoda, uJosephine wayesesikhihlile isililo. 

“Awu! Ngicela ungixolele Rhoda! Ngenze iphutha! Ngibone sengathi 
umbhalo ophumele ephepheni uthi Lavy ngacabanga ukuthi uNgobese wabe 
ebhalele isithandwa sakhe, kanti okusho ukuthi bekunguye uLevy lona! 
Hi—! Hi—! Ngixolele kukho konke engikwenzile kuwe Rhoda!” 


28 


4 

Sicelo ziMeMa 

Kusesibhedlela e-Edendale. Sekuyisikhathi sesidlo sasemini. Yisikhathi 

sekhefu kwabaningi. Kugcwele lapha enkantini. Kumhlophe indlu yonke. 

Izintokazi nezinsizwa zishaye ezimhlophe qwa. Zishaye ezimhlophe, 
ezingenalo nelilodwa ichashazi lokungcola. Mina angizigqokanga lezi 
ezimhlophe. Ngizigqokele ezami nje. Phela mina ngisebenza lapho 

kwamukelwa khona iziguli. Angilona inesi. Bahle abantwana babantu. 
Nalowo ongemuhle kakhulu, uvele ajike abe muhle naye uma esengene shi 
kwezakhe ezimhlophe. 

Ngiyababona, bahle bonke, kodwa kukhona oyedwa ovele wangithatha 

wangibeka le kude ngobuhle bakhe. Nginenyanga eyodwa ngifikile lapha 

kulesi sibhedlela. Mina ngisuka khona la eGrey=s. Ngize lapha ngenxa 
yokuthola isikhundlana esithe xaxa kulesi ebengikusona. Ngizwa kumnandi 
kakhulu ukuba kule ndawo. Kade sengikhathele ukuhlala endaweni eyodwa. 
Kade sebengazi bonke abantu balaphaya eGrey=s. Kade sekuyisicefe nje. 
Kusazothatha isikhathi ukuthi ngaziwe abantu abaningi lapha. 

Kunjengoba kade sengishilo ngathi bahle abantu lapha, kodwa kukhona 
oyedwa okuthi uma ngimbuka, luvele lungithi heqe uvalo. Nanguya namanje 
ehleli yedwa laphaya ngasekhoneni. Sengathi yinkomo edla yodwa nje 
leya? Hhayi, mhlawumbe kwenziwa wukuthi ngivamise ukumbona eyedwa. 
Kufanele ngisheshe, ngithathe ipuleti lami, ngihambe ngiyohlala eduze 
kwayo le ntokazi engigulisayo lapha ngaphakathi. Kufanele ngisheshe 
ngoba isikhathi sekhefu sincane, kanti kuningi okufanele ngikukhulume 
naleya ntokazi. Ngifuna ukuthola umuntu engizohlekisana naye, khona lapha 
ngaphakathi esibhedlela. Ngifuna abe munye nje kuphela, hhayi inqwaba. 
Angifuni ukuba nezintombi eziningi endaweni eyodwa. Lokho kudala 
izinkulumo eziningi kanye nezingxabano ezingapheli. Mina ngiyazithanda. 

Angifuni igama lami lihuduluke phansi. Yehlisa isithunzi indaba 
yokubangwa yizintombi. Yimbi leyo nto. Ayibukeki. Iletha amakhulu 

29 


amahloni. Nangaphandle kokuthi kubuye kwehlise isithunzi ukuqonywa 

Angazi ukuthi yini le eyenza ukuthi silutheke, sibe nesibindi 
sokuyosukela abantu esingabazi ukuthi banjani, baphila yiphi impilo. 
Kuqala amasoka ayebulawa yizishimane ezinesikhwele. Izishimane lezo 
zazikhwelezela izintombi zazo. Namhlanje amasoka asevele azifele wona, 
engadutshulwanga, futhi engagwazwanga yizishimane. Okubuhlungu yikho 
ukuthi amasoka lawa abulala nabantu abangenacala, ngaso lesi sikhali 
esingabonakali. 

Akabonakali umuntu ohlome ngalesi sikhali. Zimbi izinto lapha 
ngaphandle. Kuyabhujwa. Zimbi izifo ezikhona namhlanje. Umuntu uyaye 
azitshele ukuthi ngeke abe nogcobho umuntu amthandayo ngenxa yamehlo 
akhe asuke evalwe wuthando. Nami ngiyabalwa kulabo abazitshela lokho. 
Abahlengikazi ngibathemba kakhulu-ke bona. Yingakho ngibathanda 
kangaka nje. Ngiyazi ukuthi bangabantu abazinakekelayo kakhulu. Yibona 
abazi kangcono kunathi mayelana nobungozi bezifo kanye nokuvikelwa 
kwazo. Ngibabona bephephe kakhulu. 

Amehlo ami nawaleya ntokazi athi uma ehlangana, kube sengathi 

kukhona into esamlingo eyenzekayo. Kade eqeda kuhlangana khona manje 

nje amehlo ethu. Athe angahlangana, yawabalekisa intokazi le. Aphinda 
ahlangana. Yaphinda yawabalekisa. Isho ukuthini le nto madoda? Ngabe 
kukhona ekuzwayo nayo ngaphakathi? Ngabe izwa le nto engiyizwayo? 

Kungenzeka izinto ziqondane madoda? 

“Sawubona Sisi,” kusho mina ngibeka ithileyi lami etafuleni. 

“Yebo,” kuphendula intokazi, ingangibheki ngisho ukungibheka. 

“Angazi noma ngenza iphutha yini ngokuhlala nawe kuleli tafula?” 


“Cha.” 


“O, ngiyabonga.” Ngasho ngidonsa isihlalo. Ngahlala. Ngahlala 
ngaqondana nayo ngqo, yaba ngale kwetafula. Ibheke phansi. Sengifisa 
sengathi ingavusa ubuso bayo, yikhona ngizokwazi ukuyibona kahle, 
ngiyibona eduze. Ayingibheki nokungibheka, iqhubeka nalokhu ekwenza 
lapha epuletini layo. 

Ngithe ngingahlala phansi ngase ngiyibingelela intokazi lena. Yavuma. 
Inezwi elimnandi, elipholile. Ikhuluma ngokunensa. Akafanele ukuba nolaka 
umuntu okhuluma kamnandi kanje. Yingelosi uqobo le. Ipholile le ngane 

30 


yabantu. Ngayibuza igama kanye nendawo lapho ihlala khona. Yangitshela. 
Angisibuzi isibongo. Yinto elandela kamuva leyo. 

“Ngiyabonga ukukwazi Bhuti,” kusho yona le ntokazi ewuZodwa, 
ingibuka ngamehlo ayo amakhulu, amhlophe, angibuka sengathi akhathele. 
Ngaluzwa lungithi he, uvalo olubandayo. La magama aphume emva kokuba 
sengishilo ukuthi ngifisa kwenzekeni phakathi kwami naye uZodwa lo. 

“Ngiyajabula uma ngisho into ezwakalayo Sisi. Kuyangijabulisa ukuzwa 
ukuthi iyamukeleka le nto ebengikutshela yona,” kusho mina ngethemba 
lokuyizuza le ntombi enhle kangaka. Nansi nale ntokazi ichobozela, ibheka 
phansi. Le nto eyenziwa yile ntokazi, ingikhumbuza umkhuba owawenziwa 
yizintombi zakudala. Zona zazichobozela uma zikhuluma nensizwa, hhayi 
le nto eyenziwa yilezi zanamhlanje. Ezanamhlanje zivele zikuthi njo 
ngamehlo, kuze kube uwena okhophozayo. Le ntokazi elapha phambi kwami 
sengathi isenazo izimpawu zenhlonipho. Sengathi ngihlangane nomuntu 
ozongihlonipha, ngiyasola. Umuntu ohloniphayo ubonakala ngazo lezi 
zimpawu. Pho yini engingathi ngiyayifuna kumuntu wesifazane ngoba yiyo 
inhlonipho ebalulekile, ekuphethe konke? 

“Akunjalo-ke Bhuti. Ukuyizwa kwami into oyishoyo, akusho ukuthi 
ngiyayemukela. Ngeke ngivele ngamukele into efana nalena kumuntu 
engingamazi. Ngikholwa wukuthi akulula ukwamukela into enjena kumuntu 
oqalayo ukuxoxa naye. Angikholelwa neze kuleyo nto. Ngiyakuzonda ukuba 

wuthathekile. Ngiyalesaba ihlazo.” 
“Hhayi, kahle Zodwa. Musa ukuyibeka kabi kangaka le nto. Ukwamukela 

into eshiwo wumuntu oqalayo ukuxoxa naye, akusho ukuthi ungumuntu 

owuthathekile.” 


“Kusho ukuthini kanti?” 


“Kusho ukuthi usuke umthanda lowo muntu, kwaphela nje.” 


“O, hhayi-ke, ukubona kwakho lokho. Mina angiyona leyo nhlobo. 
Bayangazi nalapha esibhedlela. Anginabo abangani ungibona nje. 
Angibafuni ngoba bayadukisa. Abangani bakufaka obishini bese bekushiya 
khona. Mina ngakhetha ukuba ngumngani wami uqobo.” Washo waze 

31 


wanyakazisa ikhanda uZodwa. Usengigqolozele ngawo lawo mehlo. 

ngimvumele enze lobu buqha bakhe. Angingamvumeli nakancane nje. 
Kuzogcina mina. Ngizobuqeda lobu buqhikiza bakhe mina. Ngiyabona, 
sengathi uthanda ukuba nekhanjana eliqinile. Ngizolithambisa-ke mina. 

Ngizomthambisa. Uma ngihluleka manje, ngizomcela. Ngizomkhipha 
ngiyodla naye isidlo esiphambili, endaweni ephambili laphaya kuChurch 

Street. Ngizoke ngimkhiphe nje. Mhlawumbe umzalwane nje lo? Iyangisolisa 

indlela akhuluma ngayo. Unaso isizotha nesimo sobuzalwane. Anginandaba 

namzalwane mina, ngizomqumba phansi. Angiyona into yokudlala mina. 

Bayangazi lapho ngisuka khona. 

Hhayi, angingazikhohlisi kakhulu. Kungaba nzima uma engathi uma 
ngifuna yena, angiye esontweni. Banjalo phela abazalwane. Konje yinto 
engingayithini nje leyo? Mina, ngiye esontweni? Ngiyicatshangiswa yini 
le nto ngoba akazange asho lutho nje yena? Phela ngabe iphelile yonke le 
nto ebengithi ngiyayiqala. Ngeke ilunge eyokuya esontweni. Ngiye ngoba 
ngifuna ukuzuza umuntu? Lutho! Sengibona! Yimi lowaya nebhantshi nothayi 
neBhayibheli, sengiya esontweni. Bangathini nje abantu engisondelene 
nabo? Cha, ngeke kulunge. Uma engase asho kanjalo, njengamanje, 
ngingavele ngihoxe kancane, kancane kodwa ngingamkhombisi ukuthi 
ngiyahoxa. Angazi ukuthi ngingaqhubeka ngikhulume ngithini uma engase 
asho into enjalo. Ngingathini nje? 

Angangithatha njengomuntu onjani uma ngingavele ngiyikhahlele leyo 
nto yakhe yasesontweni? Kusuka nje? Kulula. Ngingavele ngibe wumuntu 
ozoyenza leyo nto kodwa ngiphike ngokuthi uyobona amehlo esibungu. 
Konje ngiyothini uma sesihlangana lapha emsebenzini? Ngabe kungcono 
ukuba ngeke ngiphinde ngihlangane naye. Kuzoba nzima ngoba ngisebenza 
lapho esebenza khona naye. Sengathi izongidalela amahloni nje le nto? 

“Zodwa,” 
kuqhubeka mina, “ngicela ungethembe; ngizimisele ukuba 
ngumngani wakho oqotho.” 


“Ngingajabula uma ngingathola umngani oqotho. Angibafuni abangani 
bamanga. Labo bayathanda ukufaka abanye abantu ehlathini. Ngithanda 
lobu bungani obungahlotshiswe ngalutho. Ubungani obungenamixhantela. 
Bengingakamtholi-ke umngani onalolo hlobo lobungani.” 


“Ufuna ubungani obunjani kanti wena Zodwa?” 


32 


“Ngifuna ubungani obungenamibandela, njengoba sengike ngasho nje. 
Ngifuna ubungani beqiniso. Angifuni umngani ozongilutha, ngicabange 
ukuthi uyangithanda kanti ugaqele okuthile lapha kimi. Yingakho ngingafuni 
ukuba nomngani ngoba ngiyayazi imiphumela yokuba nomngani.” 


“Ngicela uzame mina, ubone ukuthi uzophoxeka yini.” 


“Ngizame wena? Wena?” 
ebuzisisa. Amehlo akhe alandela isandla sami 
njengoba ngisisusa epuletini, ngisiyisa emlonyeni. Angazi noma umangazwa 
wukuthi ngiyinxele yini. Yebo, ngisebenzisa isandla semfene mina. Wehla 
naso futhi isandla sami. 

“Ngeke uzisole Zodwa. Ngiqinisile.” 


“We, angicabangi. Ngeke kulunge Bhuti.” 


“Hhayi, kahle Zodwa. Wase uphika kangaka?” 


“Kufanele ngiphike. Ngiphika ngoba kunezizathu zalokho.” 


“Zisho, yikhona ngizozama ukuzilungisa lezo zinto ezingalungile.” 


“Sengathi uphambanisa izinto manje. Ayilungiswa into evele ilungile. 
Uma uyiguqula usuke usuyona.” 


“Ayikho into elungile lapha. Ngingakakutholi ukuphumula enhliziyweni?” 


“Empeleni, ngizokubuza izinto ezithile. Ngifuna ungiphendule ngendlela 
ezongigculisa ukuze sisheshe sidlule kule nto.” 


“Buza noma yini, ngizokuphendula,” kusho mina ngeqholo. 

“Uqotho?” 


“Yebo.” 


“Uthembekile?” 


“Sengathi yinto eyodwa nje le ongibuza yona?” 


“Cha, kimi akusiyona into eyodwa. Yizinto ezimbili ezahlukene, ezidinga 
izimpendulo ezimbili ezahlukene.” 


“Wenelisekile yizimpendulo zami Zodwa?” 


“Cha, angenelisekanga. Ngaphezu kwalokho, ngisenombuzo owodwa 
wokugcina.” 


“Buza, ngizokuphendula.” 


“Ushadile?” 


“Mina? Cha, cha, cha. Angishadile. Mina? Lutho.” 
Yimi lowo ngiphika. 

“Ngiyayibonga impendulo yakho mfowethu.” 


“Ukubuziswa yini lokhu?” 


“Ngikubuziswa wukuthi angifuni sichithelane isikhathi ngento engekho. 

33 


Yingakho ngifuna isiqiniseko sokuthi uqotho, futhi uthembekile. Phela 

Uthini uZodwa? Umunwe? Uyahlanya yini? Umunwe uhlangana 
ngaphi nale nto ebesiyikhuluma? Ngayibukisisa yonke iminwe yami. 
Ngayibuka sengathi angiyazi kanti ngiyayazi, ngeyami. Awu, uyaqaphela 
lo muntu madoda! Phela kuyabonakala lapho kuhlala khona indandatho 
yami yomshado, khona lapha emnweni wami. Isikhumba sithanda 
ukukhanyakhanya kuleyo ndawo. Phela ngivamise ukuyikhipha indandatho 
lena uma sengisithele emehlweni kaThandi. 

34 

5

Sicelo ziMeMa 

UMtolo usemi phambi komnyango. Ulinga ukungqongqoza kodwa isandla 
sibuya endleleni, singakafiki esicabheni. Sigongobele isandla lesi, ungafunga 
ukuthi siphuma eqhweni. Aphinde asiyise esicabheni isandla uMtolo. 
Siphinde sibuye futhi. Angazi noma sibuyiswa uyena yini noma sizibuyela 

sona. Unenjongo yokuza lapha ekhaya uMtolo. Yiyo le njongo emsuse le 

ekhaya kwakhe. Sengathi sekuyamsinda ukufeza inhloso yakhe manje. 
Usemanqikanqika. Uyangabaza. Aqalaze ngapha nangapha, angaboni muntu. 

Kodwa bazothini abantu uma bembona emi lapho phambi komnyango 
womuzi wenye indoda? Akusaphumi namuntu nje kulo muzi madoda? 

Kuthulekile kuthe cwaka. Sengathi akukho muntu. Hhayi, ngeke kungabikho 

umuntu ngoba umninimuzi uvumile ukubonana noMtolo, khona namhlanje 
ngaso futhi lesi sikhathi. Akubonakali kwamoto lapha egcekeni. Kuvalwe 

amawindi namakhethini. Aphinde alinge ukungqongqoza. Angabaze. Ayeke. 
Ungabaza ukungqongqoza nje akazenzi. Akuyona into elula 

ukuhlambuluka, ikakhulu kubantu abaziphakamisile. Kuyaye kwale noma 
umuntu esevaleleke endaweni ebucayi kangakanani, sekusele into eyodwa 
engamsindisa, ukuxolisa kodwa umuntu athi uncama ukufa. Hhayi, enye 
inhlobo yenkani le. Omunye umuntu uze ancame ukuzigwema izinto 
nezindawo abezithanda ngenxa yokuthi kukhona isitha sakhe ngalapho. 

UMtolo uze ame lapha phambi komnyango nje, uze kuS'kebhe 
wakwaDludlu. US'kebhe wodumo lwamatekisi abomvu. Kwathi lapho 
uS'kebhe esezibone ekhululekile, izimoto zakhe esezitshale yonke 
imizila, wasuka umona kozakwabo. Bezike zingene zilandelana lapha 
elenke ezakwaDludlu. Wayewuthandile umbala obomvu umfo lo. Bathe 
bangabona ozakwabo ukuthi umsebenzi omningi uthathwa yizimoto zayo le 
ndoda, bazama isu lokumkhinyabeza. Omafikizolo njalo labo ababenaleyo 
ngqondo. Babefuna ukuceba ngosuku olulodwa. Bagcina ngokunquma 

ukuthi bamkhinyabeze ngokuwashisa wonke amatekisi akhe. 
Bawashisa wonke baze babhansela ngokushisa nebhasana lakhe bandla 

35   

elihambela le emakhaya. 

Kwathi emva kokuba sebezishisile izimoto zikaS'kebhe, wanyamalala 
izinsukwana, wangaziwa ukuthi washona kuphi. Kwathi emva kwezinsuku 
ezine enyamalele, oMtolo nabanye osomatekisi babona into ababengakaze 
bayibone. Bayibona ekuseni ngovivi, khona elenke. Bathi sebethi 
bazoqala umsebenzi njengokwejwayelekile, badideka amakhanda lapho 
befica kulengiswe izinkukhu ezimnyama kulezi zigxobo ezinamagama 
ezindawo lapho izimoto zilayishela khona. Zonke lezi zinkukhu zibukeka 
zingabulawanga ngokunqunywa kodwa kusobala ukuthi zibulawe 
ngokujijwa imiqala. Zonke zimnyama. Njengoba imizila iyisikhombisa nje 
kuleli lenke, nazo izinkukhu ziyilelo nani. Zikleliswe njengamafolosi lapha 
ngasekuphumeni kwelenke. Umuntu ozogibela, uzithela kuzo izinkukhu 
lezi, zilengela phezu kwekhanda lakhe. 

Kwabonakala amadoda ehlangana ngamakhanda. Kwakuyinto engakaze 

ibonakale, ingqayizivele uqobo lwayo. Bonke bavumelana ngokuthi kwabe 

kuwumuthi lowo. Umuthi omubi. Kwadingeka ukuthi leyo naleyo ndoda 
izibheke amacala, izifune. Amadoda avumelana ngokuthi kufanele zehliswe 

izinkukhu lezo, ziyolahlwa. Baqala badidizela kodwa bagcina ngakho 
ukuzehlisa. Baqhubeka nokusebenza njengokwejwayelekile. 

Aliphelanga isonto ubonakele lowo mbono omubi wezinkukhu, kwaqala 
kwafa abantu. Babefa isonto nesonto. Kwakufa umnikazi wetekisi noma 
umshayeli. Baze baba bahlanu abantu befa ngokulandelana. Indlela abafa 
ngayo iyefana. Abantu babevele baphathwe amakhanda isikhathi esincane 
nje bese beyafa njalo. Lwalungapheli usuku umuntu ekhale ngalelo khanda, 
bese kuba sekuphelile njalo. Amadoda ayebuzana ukuthi engabe ubani 
osezolandela. 

Ngenxa yengebhe eyase ihlasele, uMtolo wabona kungcono ukuthi 
aphuthume kumuntu amethembayo. Lokhu wakwenza engazange atshele 
noyedwa kozakwabo laba ayehlangene nabo ngenkathi becekela phansi 
impahla kaS'kebhe. Uthe uma eyozwa kulowo muntu wakhe, wathola 
ukuthi kunukeka uS'kebhe. Ubashaya ekude. Ubashaya buthule. UMtolo 
wexwayiswa ngobungozi bemithi ayeyisebenzisile uS'kebhe-baketule. 

36 


UMtolo wabona kungcono ayozidela amathambo, ayozicelela uxolo kule 
ndoda kunokulindela ukufa akuzwa kunuka ekhaleni. Ubona kungcono 
khona ukubhekana nakho ukufa, abone ukuthi uyafa kunokulindela isigwebo 

singonyaka ozayo. UMtolo ngeke avume ukuthi impilo yakhe iphathwe enye 
indoda, cha, ngeke ilunge leyo nto. Akazange abulale ubuthongo kulezo 
zinsuku, ezama ukuthungatha lapho ezifihle khona uS'kebhe. 

Isandla sikaMtolo sigongobale saze sagcina sivumile ukungqongqoza 
emnyango. Inhliziyo ishaya ngamandla amakhulu. Ayaziwa imiphumela 
yalolu hambo lwakhe njengoba ezochukuluza umuntu ezihlalele. 
Uyamlandela, uzomchukuluza noma esathutha lapho ayehleli khona ngenxa 
yakhe nayebambisene nabo. UMtolo akazi noma uzophuma esaphila yini 
lapha noma uzolandwa yimoto yamaphoyisa, eseyisidumbu. Akusekho 
ukubuyela emuva manje, useze wafika lapha. Mhlawumbe kuzosizakala 
abaningi ngalesi senzo sakhe. 

Kuthe esacabanga kanjalo, savuleka isicabha. Amehlo kaMtolo 
ayabalekelana nakaS'kebhe. “Ngena!” 
kusho uS'kebhe ngaphandle 
kokubingelela. 

Wangena wama wathithibalisa okomuntu ozocela isikhala somsebenzi 
uMtolo. 

“Hlala!” kusaqhubeka yena uS'kebhe, emkhomba kusofa. 

Wahamba wayohlala lapho ekhonjwe khona uMtolo selumeqe lokhu 
okubi uvalo. Waze wafika otakwini namhlanje. Uthi uyophuma ephila pho 
kule ndlu? Nale ndlu ivele yaba nesithunzi engena nje. Kunamanye amazwi 
alokhu ezwakala kwelinye ikamelo. Amazwi abantu besilisa nje futhi lawo 
azwakala ekhulumela phansi. Kuzwakala nentuthu kagwayi, okusho ukuthi 
abantu ababhemayo. 

“Ninjani kodwa?” UMtolo lowo ezama ukuqala ingxoxo. 

“Vele uhlale odabeni oze ngalo, ungalokhu ungibuza ukuthi nginjani 
ngoba ngiyathunukala. Ngiyathunukala uma ngikubona,” 
kusho uS'kebhe 
eyohlala kusofa obhekene nalo okuhleli kuwo uMtolo. Kodwa kade eyaphi 
nje? Kwavele kwagobhoza izithukuthuku endodeni kwaba sengathi likhipha 
inhlanzi emanzini kanti lizipholele nje namhlanje. 

“E, Baba...” 
Kusewuyena njalo uMtolo esazama khona ukuqala ingxoxo. 

“Ngimncane kabi kunawe Mtolo.” 


UMtolo ufikelwa ukukhumula ibhantshi eselimbangela okukhulu 

37 


ukushisa. Sengathi kuthanda ukusinda ngempela manje. Uzolubeka kanjani 

“E, Mfowethu...” 


“Ngithe ngimncane kabi kunawe Mtolo.” 
Sengathi ukushisa sekumfikela 
ngamakhulu amandla manje uMtolo. Nangu ekhuthuza emaphaketheni 
ebhantshi. Ufuna into ayazi kahle ukuthi ayikho, iduku. Ugcina ngakho 
ukuzikhicila ngesandla lezo zithukuthuku ezigobhoza ebusweni. 

“Njengoba besikhulumile, sengifikile.” 


“Vele uhlale odabeni Mtolo. Anginaso isikhathi. Ziningi izinto okufanele 
ngizenze. Ngiyazi ukuthi usufikile.” 
Sengathi kudingeka acophelele uma 
ekhuluma nale ndoda ngoba iyamcikozela. 

“Eqinisweni ngizozilahla phambi kwakho. Ngingomunye walabo 
abakonayo. Ngizocela intethelelo.” 


“O, usuka le lapho usuka khona uzongichukuluza lapha? Uyangilandela? 
Kanti uwena lo owangingcwaba ngiphila?” 


“Cha, akumina umsunguli wayo yonke le nto. Ngangisemshungwini nje.” 


“Wawusemshungwini, welekelela bona abasunguli. Angithi?” 


“Cha, kwakuwukuhambisana neningi nje, kwakungesikho ukuthi 
ngangiyithanda leya nto eyayenzeka.” 


“Wawungangihlebeli ngani pho?” 


“Ngangibona ukuthi ngizoba sengozini ngokwenza kanjalo.” 


“Uyayazi into oyizele lapha noma awuyazi?” 


“Ngiyayazi. Ngizozicelela uxolo.” 


“Impahla yami le owayishisa nabangani bakho uthini ngayo?” 


Kodwa bewuyaphi we Mtolo? Lo muntu uma ethi ufuna kukhokhwe 
impahla yakhe le eyamlahlekela uyothini uMtolo? Angazikhokha kanjani 
nje izimoto eziningi kangakaya? Ibhasi lona? Ukuzingcwaba isibili lokhu 
okwenziwe uMtolo. Ubezethembisa ukuthi uzokwamukeleka kalula ngoba 
wayemazi enobubele uS'kebhe. Iyambinda manje imibuzo yale ndoda ibe 
ibuza imibuzo efanele. 

“Mtolo, ngibuze ukuthi uyayazi yini into oyizele lapha. Wathini? Wathi 
uyayazi. Yini le edala ukuthi ungichithele isikhathi manje? Ngiyaphinda 
ngiyabuza futhi. Uthini ngezimoto zami enazishisayo Mtolo?” 


“Awu, izothanda ukungisinda leyo ndaba ngoba yinto eyenziwa yizandla 
eziningi.” 


“Uzongibhedela wena. Ngiyakubona. Kanti inhloso yokuza lapha yini 

38 


Mtolo? Uze lapha ngoba ufuna ukuzobona ukuthi ngizifihle kuphi yikhona 
uzohamba uyotshela abangani bakho, nizongiqedela?” 


UMtolo wawabona emvalela egunjini amazwi kaS'kebhe. Uma eke 
wavuma ukungena kulolu gibe, kuzoba lukhuni ukuphuma. 

“Imibuzo yakho ithanda ukuba nzima.” 


“Akufanele ibe nzima Mtolo. Kufanele ngikubuze phela yikhona ngizothi 
uma ngikuxolela, ngazi ukuthi ngixolele umuntu obekufanele axolelwe.” 


“Ngiyezwa,” 
kusho uMtolo eseqala ukuba nethemba uma ezwa le ndoda 
ikhuluma kanje. 

“Uyindoda enesibindi Mtolo. Bambalwa abantu abangayenza le nto 
oyenzile. Ngibona sengathi kuningi esisazokuxoxa nawe,” esho esukuma 
eyongena kwelinye ikamelo, eshiya uMtolo ehlezi lapho kusofa. Kwake 
kwathi akavele anyomuke aphume ahambe uMtolo kodwa wabuye 
wazikhuza. 

Kuthe emva kwemizuzwana embalwa, wabuya uS'kebhe wahlala 
kuwo lowo sofa abekade ehleli kuwo. Uthe esuka wabe ekhipha iheheba 
lephepha. “Uyabona Mtolo, kuleli phepha kukhona amagama enu nonke 
nina ebenizama ukungibulala kodwa nehluleka. Bonke laba asebefile, yilabo 
abaphezulu kulolu luhla lwamagama.” Uthe esuka wabe eliphonsela uMtolo 
lelo phepha. “Zibheke, ubone ukuthi igama lakho likuphi nendawo kulolo 
luhla. Sheshisa!” 


Alithathe eseqhaqhazela ngokunye manje uMtolo. Nangempela, 
amagama amahlanu okuqala kulolo luhla, awabo laba bantu asebeshonile 
njengokulandelana kwabo. Cha, inawo umuthi le nyanga kaS'kebhe! Wehla 
njalo uMtolo, efunda uhla lwamagama. Ujahe ukubona igama lakhe. Isifuba 
sesiyagubhazela. Naye akakholwa wukuthi esakhe lesi sifuba esiduma 
sengathi kugijima amahhashi. Awu, naliya igama lakhe eduze kwenombolo 
ewu-17. Kusekhona nabanye abalandelayo. Waphefumulela phezulu uMtolo. 

“Uyazibona ukuthi ukuphi nohla?” 


“Ye-, yebo.” 


“Buyisa iphepha lami!” esho esukuma eyothatha iphepha lelo ezandleni 
eziqhaqhazelayo zikaMtolo. Wabuya nalo iphepha lelo, wayohlala kusofa 
wakhe. “Usungisizile wafika Mtolo. Lo msebenzi kade uhamba kancane 
kakhulu. Ukufika kwakho kuzokwenza ukuthi usheshe kakhulu manje. 
Inhliziyo yami igcwele amahlule egazi Mtolo. Anginalo noluncane uxolo. 
Noluncane!” Washo esukuma. 

39 


Ukuba uMtolo unesifo senhliziyo, ngabe useyabanda manje. Ngendlela 
eseyigijima ngayo inhliziyo yakhe, ungathi izophuma ngomlomo. Okubuye 
kumesabise kakhulu wukuthi uS=kebhe akayedwa lapha endlini. Kukhona 
lawaya madoda alibele ukungunuza, ezifihle kwelinye lamakamelo. Angavele 
azigwaze ngowakhe uma engazama ukwenza into ewubuphukuphuku. 
 
kuqhubeka uS'kebhe. “Ngifuna kusheshe njengoba kwashesha ukusha 
kwezimoto zami. Ungilethelwe abaphansi Mtolo. Uzoqala nini-ke ndoda? 
Uzoshaya baphi? Abangenhla kwakho kulolu luhla noma abangezansi?” 


“Awu, kahle bo! Angikaze ngibulale empilweni yami. Ngizoyenza kanjani 
leyo nto?” 


“Angazi noma uqonde ukuthi laba abakwenzayo bazalwa bekwenza 
yini. Uxolo lwami lulele kulokhu engifuna ukuthi ungenzele kona. Akukho 
okunye.” 


“Awu, kwaze kwanzima.” 


“Mtolo, sekufanele ukhethe manje. Uzoshaya amakhanda noma 
uzoyikhokha yonke leya mpahla yami owayicekela phansi? Ungakhohlwa 
wukuthi ususentendeni yesandla sami manje. Ngeke ngisakuvumela ube 
kude nami ngoba sewazi izimfihlo ezinkulu ngohlelo lwami. Uma ngingase 
ngikudedele ngabe ngiyisiphukuphuku esiphindiwe. Usuzodansela isigingci 
sami uze uyofa.” 


UMtolo waphuma kuleyo ndlu ikhanda lakhe liduma. Kuthi akaye 
emaphoyiseni ayobika ngale nto. Azosiza ngani amaphoyisa uma kunje 
ngoba laba bantu asebefile bazibulawelwa amakhanda nje, ababulawa 
yisandla somuntu, bukhoma? Kuyafana futhi, noma angaboshwa uS'kebhe, 
bazoqhubeka nokufa abantu. Ukufa kwabantu ngeke kwavinjwa ukuboshwa 
kwakhe ngoba imithi yakhe izobe iqhubeka isebenza. 

UMtolo udinga uxolo. US'kebhe ufuna ukuketula inqwaba yabantu. 
Athenge uxolo ngegazi labantu uMtolo? Akhokhele uS'kebhe ngomonakalo 
angawenzanga eyedwa? Axwayise ozakwabo? Thatha Mtolo! Nalo uxolo! 
Selusezandleni zakho. Kufanele kunqamuke lokhu kufa kwabantu. 

6 


40
 

Ilobolo 

Amehlo kaMandlenkosi abomvu klebhu. Izinyembezi ziyazigelezela nje, 
zehla ezihlathini. UMandlenkosi uzivalele ekamelweni lakhe. Uvale waze 

wakhiya imbala. Abazali bakhe sebengqongqoze baze bayeka, sebehlulekile. 

Akafuni ukubavulela. Uzibona ephelelwe wumhlaba emva kokuthola 

umyalezo. Uselobole waze wacishe waqeda. Yizo izingxakana nje ezenza 

kungapheleli kahle. 

Sekuphele izinyanga ezine elobolile ngokwamandla akhe. Yize noma 
ezamile ukujabulisa umukhwe wakhe ngokumkhokhela kodwa umukhwe 
wakhe akavumi ukukhipha usuku lomshado.Umshado oNgcwele, 
wasesontweni. Incwadi yomshado yona isikhona. Kwadingeka ukuthi 
kuphuthunywe kuyobhaliswa enkantolo ngenxa yesimo esasithanda ukuba 
bucayi. Kwathi ukuba kuzwakale ukuthi kukhona umuntu mumbe ofuna 
ukuyithwala intokazi lena, kwavunyelwana ngokuthi kufanele bashadiswe 
ngokushesha laba bobabili. UMandlenkosi useshadile ngokusemthethweni. 

Sekusele ukuthi ayodlula endlini yesonto, kuyobusiswa le ncwadi yomshado. 
UMandlenkosi ubesalokhu elulindile lolu suku lomshado olungafiki. 

Okubi kakhulu wukuthi umukhwe wakhe ubegodle ilobolo, wagodla 
nomakoti wase engezelela ngokugodla nosuku lomshado. Okwenza ibe 
buhlungu kakhulu inhliziyo kaMandlenkosi wukuthi umukhwe wakhe 

unesandla esiqine kakhulu. Akafuni ukuthi ingane yakhe ihlangane 

nomkhwenyana wayo kungakayiwa esontweni. Wasikhipha leso sexwayiso, 
waze wagcizelela. Waze wafunga wathi buyochitheka bugayiwe uma 
bengatholakala bendawonye laba bobabili. Kwancwajana yomshado ayisho 
lutho lapha kuyena, yinto asengayihliphiza kalula nje lena. 

Umukhwe wayeqhosha nangokuthi uMandlenkosi akaqedile ukukhokha. 

Kwaleyo madlana aseyikhokhile angabuyiselwa yona kungabi ndaba zalutho 

nje, kuqhosha umukhwe. Umukhwe ufuna ukuthi iqede ukukhokha le ndoda 

enguMandlenkosi ngaphambi kokuba kuphume usuku lomshado. Kufanele 

41 


aqede ukukhokha uMandlenkosi ngaphambi kokuba athole umkakhe. 

embulala kakhulu inhliziyo, yilena yokunqatshelwa ukuba abonane nomakoti 

wakhe, sebeshadile. Kanti yini le efunwa wumukhwe wakhe? Wake 
wakuzwaphi yena ukuthi umuntu wake wakhokhelwa sengathi kuthengwa 
isaka lamazambane? Yena wamlobola kanjalo umfazi wakhe? 

UMandlenkosi uke afikelwe umqondo wokuyeka ukuba yimvu 
yasesontweni, avele abe yindlavini uqobo lwayo. Ucabanga ukuvele 
athathe umfazi wakhe ayomfaka ekhaya kubo, yikhona ezoke abone ukuthi 
izoqhosha ngani leya ndoda. Uthi uma efaka leyo ndaba kubazali bakhe, 
kubonakale ukuthi abayinambithisisi kahle. Abazali bona bamkhuthaza 
ngokuthi kufanele abekezele lize lehle ithuku leli elisekhanda likamukhwe. 
Kuyobe kunini-ke mhla kwehla lelo thuku? 

UMandlenkosi uke acabange nokuvele ayebe intombazane le, ayoyifihla 
lapho esebenza khona, kodwa abuye abone ukuthi ngeke kulunge ngoba 
nayo iyasebenza. Ingasuke yonakalelwe umsebenzi uma ingayeka umsebenzi 
iyohlala naye. Abazali bakhe bayathanda ukuthola umakoti kodwa ayikho 
into abangayenza uma uyise esaziqhenya ngomntwana wakhe. UMandlenkosi 
uvele abone ukuthi uzosala yedwa otakwini uma engadlubulundela, ebe 
umakoti wakhe. Uyothini uma sekuhliphizeka konke lokhu obesekuqoqiwe? 
Angaba yini nje uma kungabhidlika le nto eseyakhiwe yaze yafika kuleli 
zinga? Yingcuphe le! Phela angavele ayidube yonke leya mali eseyikhokhiwe 
umukhwe wakhe bese eyibhidliza yonke le nto. Kalula nje. Yini angabuye 
ayenze uMandlenkosi uma sekunjalo? Sesiside nalesi sikhathi ebekezelele 
le nto. Izinyanga ezine ezigcwele aziyona into yokudlala. Okubi wukuthi 
ulindele usuku angalwazi ukuthi luyokuba kumuphi unyaka nenyanga. 
Okubuye kumphathe kabi kakhulu, omakhelwane. Sebemenza inhlekisa 
manje. Babuza ukuthi ngabe umakoti uyelashwa noma uyethwasa yini? 

Kade babembelesela nabantu abadala. Uma behlangana naye, 
bebembuza ukuthi uyothatha nini. Bebelokhu bethi uzoze agugele 
ezinsisheni njengevovo. Ubelokhu ebanikeza impendulo eyodwa, yesikhathi 
esingakafiki. Uyothatha lowo muntu ayomthatha uma sekufike isikhathi. 
Ubebatshela ukuthi akusizi ukuxhamazela ngoba umuntu ugcina esebuthe 
izibi wazingenisa ekhaya. Sesize safika leso sikhathi ayebatshela ngaso 
abantu abadala. Useze wamthola umuntu azokwakha naye umuzi, umuntu 

42 


ozovusa lo muzi wakubo. Nango-ke umukhwe eseyifaka unyawo yonke 

namalungiselelo omshado manje. Ufuna ilobolo liphelele lonke. 
Imibiko yokuthi umukhwe ungumuntu ongakuthandisisi ukubonisana 

nabanye abantu iyafika kuMandlenkosi. Uyazibona naye izimpawu zokuba 

undlovukayiphendulwa lapha kumukhwe wakhe. Yinto azoyithini le? 
Ithanda ukuba lukhuni kuyena le ndaba ngoba seyehlule ngisho nabakhongi. 

Sebezame kaningi ukuyincenga le ndoda kodwa lutho ukuthamba. Kunokuba 

ithambe, ivele ibhoke ngolaka. Olunye uhlobo lokwakha ubuhlobo-ke lolu. 
Kanti akufanele yini ukuthi umukhwe amthathise okomntwana wakhe 
umkhwenyana? Phela usuke esefana nendodana yakhe nje kwaphela. 
Yinhloboni yomukhwe le? Wenziwa yini ukuthi amphathise okwesilwane 
umkhwenyana wakwakhe? Akathandi yini ukuthi ingane yakhe igane? Ufuna 
ukuthi igane lapho kuthanda khona yena, hhayi lapho kuthanda khona yona? 

Uma kunjalo, kufanele ngabe wabaxosha ngosuku lokuqala abakhongi. 

Kufanele ngabe akazange amukele ngisho isenti emalini yelobolo. 

UMandlenkosi akakholwa wukuthi basekhona abazali abasaqhubeka 
nokwenza lowo mhlola wokukhethela izingane lapho kufanele zigane noma 
ziganwe khona. 

UMandlenkosi uzivalele ekamelweni lakhe emva kokuthola lo myalezo 
oshaqisayo. Umyalezo lo ufike ngocingo. Umbiko lowo uqhamuke 
kuyena umukhwe wakhe. Lo mbiko uvele wabasanganisa bonke ekhaya 
kodwa osangene kakhulu uyena uMandlenkosi. Umbiko yilowo wokuthi 
kwembulwa kwembeswa kumakoti esibhedlela. Kuthiwa imoto abebehamba 
ngayo ivelelwe yinhlekelele yengozi. Umukhwe akazange acacise mayelana 
nesimo sikamakoti kodwa usishilo isibhedlela abangeniswe kusona labo 
bantu abehlelwe yileyo ngozi. Indaba yonakale ngenkathi uMandlenkosi 
eseshayela esibhedlela. Yilapho kuvele khona ukuthi kuvalwe ngehlahla 
kuleyo moto. 

“Umukhwe wakho uthi kufanele nibonisane mayelana nalo msebenzi 
osuvele ungahlelwanga muntu.” Lawa ngamazwi kayise kaMandlenkosi. La 
mazwi uwasho emva kokuba eseze wavuma ukuphuma ekamelweni lakhe. 

“Uthi ufuna ukuthi sibonisane? Yena abonisane nami?” 


“Impela. Usho kanjalo ngenkathi engishayele ucingo.” 


“Ufunani? Yini le athi ufuna ukuthi sibonisane ngayo? Angangitsheli 

43 


ukuthi angimngcwabele ingane yakhe mina. Ngeke ngiyenze leyo nto.” 
UMandlenkosi lowo ebanga omkhulu umsindo. Umunyu nokuthukuthela 
kuhlangene kuyena kokubili. 

“Yehlisa umoya Ndodana,” kuncenga uyise. 

“Baba, ngithi ngeke ngikhiphe ngisho isenti. Kufanele izibonele leya 
ndoda ukuthi yenzenjani. Ingiphathe kabi. Kufanele izingcwabele yona 
ingane yayo. Angingeni ndawo mina.” 


“Mandlenkosi, ngeke ukubalekele ukuthi kade sekuwumfazi wakho 
lowaya, Mntanami,” kusho unina. “Kufanele umelekelele umukhwe wakho 
uma ecela usizo. Kufanele umngcwabe umakoti wakho Mntanami.” 


“Kuphi?” 


Awu, umbuzo onjani futhi lo? Konje uzophendula athini unina? Ukuba 
kusedolobheni, akufani nasemakhaya lapho kufihlelwa emakhaya. Indida 
wukuthi umukhwe ubengakayikhululi indodakazi yakhe. 

“Cha, Ndodana, umama wakho akaqonde khona ukuthi kufanele umlande 

uzomngcwabela lapha ekhaya. Ngeke kuze kube njalo ngokubona kwami. 

Aqonde ukukusho wukuthi wena kufanele welekelele umukhwe wakho 

phela.” 
“Baba, ngeke ngize ngimelekelele umuntu ongazange afune ukubambisana 
nathi. Ngizoze ngimelekelele ngoba ngincengeni kuyena?” 
“Usungasale sewenza ubuntu phela Mntanami ngoba vele sase 
sibuphembile ubuhlobo,” kusho unina. 
“Uma kunjalo, ubeyifuyeleni ingane yakhe isilotsholiwe? Angithi 

bekumnandi kuyena ehlezi nomfazi wakhe, mina engiqhoboshile. 

Nanamhlanje angilazi icala lami. Angibazi ububi engabenza kulowaya 

muntu. Sekufanele asidle lesi sijabane sakhe abesiphekile. Sesivuthiwe 

manje. Akasidle!” 


“Ngiyavumelana nawe Mandlenkosi. Kubuhlungu kakhulu nakithina, 
ikakhulukazi njengoba sesizigugele nje. Ukubopheka kwakho kusho 
ukubopheka kwethu sonke lapha ekhaya. Sebudlulele kakhulu manje 
ubuhlungu njengoba sekuvele isimo esinjengalesi. Ayikho into esingabuye 
siyenze. Kufanele samukele lokho osekuvelile.” 
Amazwi kanina lawo. 

“Okufanele nikwazi wukuthi lo mnumzane kufanele azingcwabele 
umntanakhe, angalokhu ehlupha abantu abangahlangene naleyo nto. Mina 
ngeke ngikhiphe lutho. Kufanele awuthwale wonke lo msebenzi. Iyangidina 
le ndaba yakhe ngoba useyafuna ukubonisana nami kodwa kade eziqhenya 
sonke isikhathi lesi. Ngeke ngidlale yena mina. Okubalulekile futhi wukuthi 

44 


anginayo imali yokudlala mina. Ngifuna atshele nabanye abanamakhanda 

uma uwuchwensela. Uyena oziholele amanzi ngomsele.” 


Kuthe besaxoxa kanjalo, kwangena ucingo. Waluthatha unina. 
OlukaMandlenkosi. 

Uthe angaqeda ukukhuluma nocingo lwakhe lolo, waluvala. 

“Baba nawe Mama, ithanda ukungesinda mina le nto. Lo mnumzane 
uthi ufuna ngimelekelele. Ungibalisela ngokuhlupheka kwakhe. Ungitshela 
ukuthi akanayo imali ngenxa yokuthi wadilizwa emsebenzini. Ungitshela 
ukuthi wethembele kimi njengomkhwenyana wakwakhe. Ungitshela ukuthi 
akanayo imali eyanele. Kuyacaca ukuthi uyabona ukuthi lo msebenzi 
ubhekene naye ngqo. Uzama ukungifaka ngekhanda nje. Ngeke ngiyivume 
mina leyo nto. Ufunani kimi?” 


“Uphendule wathini wena kuyena ngenkathi nixoxa?” kubuza uyise. 

“Angimethembisanga lutho Baba. Ngithe ngizobona. Okokuqala, yena 
akafanelanga ukukhuluma nami. Kufanele akhulume nani, hhayi mina. 
Ngibona sengathi ufuna ukungiqinela ngoba azi ukuthi ngiyamhlonipha. 
Uthe uzobuye ashaye emva kwesikhashana. Yinina okufanele nikhulume 
naye, hhayi mina.” 


“Ngiyakuzwa lokho okushoyo, kodwa ngibona sengathi usezohlalela 
ethembeni njengoba wena uthe usazobona nje” kusho unina. 

“Kulungile. Akahlalele kulelo themba lakhe aze ayofa njengoba esihlalise 
ethembeni kwaze kwafa omunye nje. Elami lithi, ngeke ngize ngifake ngisho 
elimnyama isenti. Ningamelekelela nina uma ninemali eningi. Lo muntu 
sisanda kumnikeza inqwaba yemali. Akasebenzise yona. Ukuba wayidedela 
ingane yakhe, ngabe asihluphani ngalutho nale ndoda. Bengizozithwala 
ngikhululekile izindleko zomngcwabo. Bengingeke ngimeme omunye 
umuntu.” 


“Ndodana,” kusho uyise, “izinyanga ezine ziningi kakhulu kumuntu 
owadilizwa emsebenzini. Ziningi izikhala esezagcwaliswa yileyo mali. 
Engikwaziyo wukuthi kwaphela yona imali kwasala izikhala. Akubuzwa 
ukuthi yaphelela ezandleni leyo mali. Mhlawumbe yaphela ngesonto 
lokuqala nje. Khohlwa yileyo mali.” 


“Yindaba yakhe leyo. Angingeni ndawo mina kuleyo nto. Inhliziyo 
yami ibuhlungu kabi ngokulahlekelwa kabili. Ngilahlekelwe yimali 
engiyisebenzele kanzima, ngayipha umuntu ovele wagodla ingane yakhe. 

45 


Wangibamba umuntu, engafuni ukungikhululela yona. Manje sekudingeka 
ngiphinde ngimuphe enye futhi, ngimngcwabele ingane yakhe? Kanti 
ngiyimayini yini mina? Kanti abanawo yini umndeni laba bantu? Yini 
angakhulumi nomndeni wakhe umelekelele uma ehluleka? Akakhulume 
nomndeni wakhe yena, ahlukane nami. Kuthi angivele ngimtshele ukuthi 
sengiyayidinga kwaleyo mali yelobolo engakuyena. Kuthi angiyoyilanda 
ngoba ayizange yenze lutho, kwaba umnikelo nje. Angizange ngibuyelwe 
yilutho mina. Kwaba yisipho engivele ngasipha umuntu engingahlobene 
ngalutho naye.” 


“Kahle bo!” kubabaza unina. “Ungalokothi wenze ihlazo elinjalo. Washo 
sengathi uzolanda imali obukade uthenge ngayo impahla engakwenelisanga, 
esitolo? Ungayenzi into eyihlazo wena.” 


“Awusho Mama, yenzeni leya mali?” 


“Ilobolile.” 


“Ubani?” 


“Umakoti, habe!” 


“Uyamazi?” 


“Hhayi, kahleni bo!” kukhuza uyise. “Musani ukwenza kanjena 
bantabami. Kufanele sizame ukubuyisela lesi isimo endleleni. Akufanele 
siqophisane ngamazwi, kodwa kufanele silungise lapho konakele khona.” 


“Kufanele wehlise umoya manje Mntanami,” 
kusho unina. “Lesi simo 
siqondene nawe ngqo. Uwena okufanele ube phambili kukho konke 
okwenzekayo. Kufanele uthambise inhliziyo yakho manje.” 


“Ngiyithambise ukuze ifane nekabani Mama? Ifane neyakhe?” 


“Angisho ukuthi kufanele ifane nekabani, kodwa engizama ukukugcizelela, 
wukuthi akufanele ubuyisele okubi ngokubi.” 


“Mama, kuphelile obekusihlanganise naloya mnumzane. Umuntu 
obesihlanganisile akasekho. Angiyiboni nencane into esazophinde 
ingihlanganise naloya muntu ongiphathe kabuhlungu kangaka. Uma ehluleka 
ukungcwaba ingane yakhe, yihlazo lakhe yedwa lelo, hhayi uMandlenkosi.” 


Kuthe sekuntambama impela, lwaphinda lwangena ucingo olufuna 
uMandlenkosi. Wakhuluma isikhashana nocingo lolo, kwabuye kwadingeka 
ukuba abize uyise ngoba wayedingeka naye. Wakhuluma nalolo cingo uyise, 
waqeda. Waluvala. 

“Mandlenkosi, ukuba nginawo amandla, ngabe ngiyamsiza umlingani 
wami. Manje anginalutho,” kusho uyise. “Bengizovele ngikubeke eceleni 

46 


wena. Bengizokuyeka ungakhiphi ngisho isenti leli, njengokusho kwakho. 
Ayikho into engingayenza ngalolu badlana lwempesheni.” 


“Ngiyavumelana nawe Baba. Ukufa akubizwa umuntu kodwa 
kuyazifikela. Ukubambela umuntu igqubu akube kusadingeka uma sekufike 
isiqhwaga esiwukufa. Kusuke sekufanele kuhoxe konke okuyizingxabano, 
kubanjiswane,” kusho unina. 

“Engikwaziyo wukuthi noma ngabe leli shwa lehle engale noma engapha 
umakoti besizosizana ngalokho ebesizosizana ngakho nalabaya bantu. 
Akufanele sinamathele ekuthini ushone engakuluphi uhlangothi. Ukuba 
wayeshone ngakusasa, wena umlobole ngayizolo, wawuyomenzenjani 
umakoti wakho Mandlenkosi? Wawungeke umelekelele umukhwe wakho?” 
kubuza uyise. 

“Ngangingamelekelela Baba.” 


“Pho yini evimba ukuthi umelekelele manje?” 


“Bengithi sengichazile Baba ngathi kwelekelelwa umuntu okuthandayo 
ukwelekelelwa. Kuzwelwa umuntu okhombisa ukuba nozwelo naye 
kwabanye abantu. Umuntu onobuntu!” 


“Uzoya kodwa emngcwabeni kamakoti wakho? Indlela okhuluma ngayo 
iyangisolisa.” 


“Ngizoya. Ngeke ngingayi. Ngeke kulunge futhi uma ngingayi.” 


“Ihlazo lizobuyela kuwena uma abantu bebona umakoti wakho 
engcwatshiswa okwesihlupheki ukhona.” 


“Hhayi, angingeni ndawo mina lapho Baba. Ukhona uyise. Kuyobhekwa 
yena. Akasebenzise imali yelobolo. Iyona okufanele angcwabe ngayo. Ngeke 
ngize ngiwujike umqondo wami kulokho. Ningalokhu nidlala ngesikhathi 
senu nizama ukungibonisa ngale nto. Ngeke ngivume ukudlala omunye 
umuntu. Kufanele ithole isifundo leya ndoda. Akukho okunye okusha 
eniyophinde nikuzwe ngami. Angisathandi futhi ukukhuluma ngale nto. 
Umoya wami wephuke kakhulu. Anginawo amandla okukhuluma. Le 
nto iwuphazamisa kakhulu umphefumulo wami. Ngihanjelwe umuntu 
ebengimthanda. Umuntu ebengicabanga ukuthi sizoba nekusasa eliqhakazile 
naye. Okungiphatha kabi ngokwedlulele yilokhu kokuthi sekufanele 
ngikhiphe enye imali futhi, ngiyiphe umuntu ongangikhonzanga nakancane. 
Elami lokugcina lithi ngeke ngisakwazi ukukhipha enye imali ezoya 
kulowaya muntu mina.” 


Bagcina ngakho ukugeza izandla abazali bakaMandlenkosi. Uyise 

47 


wayengazi ukuthi uzothini kumlingani wakhe uma ephinda eshaya ucingo 
ngoba wayemethembisile ukuthi usazoxoxisana nendodana yakhe. Kuyacaca 
ukuthi useyosale esexebula kuyona leyo mali yelobolo, agcine lo msebenzi 
ongaka obhekene naye. Kuyoba ngcono uma isekhona. 

48 


7 

N. a. P. khuMalo 
Kuselokishini eMpithi. Seliphakeme ilanga. Uhlezi uJoana ngasemgwaqeni. 

Eceleni kwakhe kukhona indishi enkulu empunga, igcwele inyama. 
Uyayithengisa omdala. Kukhona nembawula yamalahle akhehlekile. 
Phela ofuna ukuba inyama yosiwe, uyoselwa. Kukhona-ke nesigubhu 

sotshwala. Akuthandabuzwa-ke ukuthi ewuJoana iyazifela ngamanzi 
amponjwana. Imicabango ifika iyadedelana nje njengoba ehlezi engaxoxiswa 

muntu. Nokunguyena muntu amlinde ngamnyama namuhla, uBhekani, 

akakaqhamuki. Mhlawumbe useyoziqhamukela ngesakhe nje isikhathi 

sekwaba ntambama. Nokukhwehlela akusamnike thuba ngempela. Nokho 
kubuye kuthi damu isikhashana. 

Dukuduku kuqhamuke uGrace umngane wakhe omkhulu. Amomotheke 
yedwa uJoana lapho embona umngane wakhe eqonde ngqo kuye. Ubesefile 
nayisizungu, nakhu-ke umhlobo wakhe esezomxoxisa. Nokungafiki 
kukaBhekani lokho ngeke kusaba yinto emhlupha kakhulu kangako. 

OGrace noJoana bakhule ndawonye bentanganye. Babebizana 
ngamagama abo esilungu besafunda, kwathi noma sebephumile esikoleni 
babelokhu bebizana kanje. Phela benza njalo nje ngoba abasawafuni onkabi 
awesiZulu amabizo, uJoana nguStofu, uma wazi isitofu lesi esibaswayo. 
UGrace yena nguNtombise ongathandabuzwa. Esigodini saseZigele lapho 
bakhulela khona, baziwa ngisho yingane encane ngala magama abo. 
Kuthe-ke noma sebeshada, baba nenhlanhla, baganela elokishini laseMpithi 
bobabili. UStofu wendela kwaDludla, uNtombise wathathwa nguMfaba. 
Bahlangana lapha emgwaqeni nje sebeminyaka isemashumini amane 
nanhlanu. Kodwa ungaphika ngendlela asebewohloke ngayo, ngenxa nje 
yamanzi amponjwana! 

UStofu amhlangabeze ngala mazwi uNtombise: “Wenza wafika Grace, 
ntombazane; bese ngifile yisizungu.” 
“Bengingathini ukungezi Mntakwethu ngoba nami akukho lutho 
engilwenzayo ekhaya?” 


49 


“Awukamboni uBhekani ngapho nobisi?” kubuza uStofu.  


“Yebo phela. Ngingathini ukungamkhumbuli umyeni wami? Ngifuna 
ubisi phela Mntakwethu, ngizothenga ngiphuze kuphume inyongo le 
engikhwehlelisayo.” 


“Chabo, bengingakamboni Mntakwethu. Kodwa ngethemba ukuthi 
usesendleleni. Kuyaye kube usedlule manje lapha,” sekusho uNtombise. 

“Sengifile nayilanga Grace, kungekho nothengayo. Yizimpukane 
nje esezithe bu enyameni. Yizo abathengi,”• 
kusho uStofu ezibuka nje 
izimpukane ziphithiza enyameni engaziphungi nakuziphunga. 

“Hhawu, phela bayasizakala onkabi,” sekwenanela uNtombise naye 
ezibuka. Aqhube athi, “Baqinisile nalaba abathi izimpukane lezi zadalwa 
nguSathane. Angizazi mina izinambuzane eziwuhlupho kangaka.” 


“Nokwezinyangana zakhona sekwadlala ngathi nje. Nx!” 


“Usho ngani-ke Mntakwethu?” kubuza uNtombise. 

“Akusiye yini uNgema lona othe ungenzela umuthi wenhlanhla kanti 
udlala ngami nje? Phezu kwemali engaka ayifunile, amashumi amabili 
amarandi!” 


“Hawu! Imali engaka!” 


“Imali engako. Ubabonaphi-ke nje abathengi? Ngoba yizo lezo zimpukane 

nje ezibhuzayo? Selokhu ngifikile nje akukathengi muntu. Nabake bedlule 

baphonsa amehlo nje bagcine ngakho lokho bangabe besalokotha nje 
bathenge.” 
Asho abheke le kude uStofu wansondo. 

“Akusekho nyanga lapha. Sekwaba yilezi zinto ezibulawa yindlala qede 
zithi ziyizinyanga kanti zenzela ukusikhuthuza nje,” kusho uNtombise 
enengiwe. 

“Kepha thina sikhula bekungenjena. Izinyanga bezisekhona. Bezikunika 

umuthi ufike usebenze njengoba zishilo. Hhawu! Sengikubulele ngendlala 

silibele ukuxoxa ngane yakwethu. Awubheke lapho esigujini ukuthi 
kukhonani,” kusho uStofu ebukeka ezisola. 

Nempela asithathe isigubhu uNtombise asivule qede inhliziyo ijaje 
ebona into ayithanda kangaka. 

“Awu, waze wangilamulela Mntakwethu. Ngikuthandela khona lokhuke,” 
asho aphuze ubuganqaganqa, uyasuka lapho unikeza uStofu. 

“Beka phansi Grace. Kimi inhliziyo imnyama. Ngihlikahlikwa yikho 
ukukhwehlela nje. Kuzodingeka ukuba ngithole ukuphuza ubisi kakhulu, 
kuzohushuka umthakathi. Yilona mina oselungisiza, izimbizana zabo 

50 


lezi lezi 

ngigijinyelwe nguwe ntombazane, wayongithengela.” 


“Hawu, pho awusakhiphi nobuthi?” 


“Phela okhipha ubuthi uphuza kuqala. Ubona ukuthi ngingakubulala 
yini Mntakwethu? Ngithi ngenzani nje?” 
kubuza uStofu ngelosizi, etshekise 
ikhanda sakudabuka, ebuka umhlobo wakhe. 

“Cha, ungengibulale ngane yakwethu. Bengisho nje okulisiko. Futhi 
phela lokhu kudla kwethu kumnandi ngokubanjiswana.” Nempela avale 
uNtombise, abeke laphaya, esule umlomo ngesandla. 

“Awubheke-ke ntombi ngizoqhomoloza lapha ngizigulela nokuzigulela. 
Indaba kaNgema! Buye nemishana yabo seyahamba nemihlatshelo.” 


“Yehheni! Sengathi indaba inkulu! Kanti utheni lowo Ngema?” 


“Musa ukube ungicasula wena, ubuza nokubuza. Akashongo kanti ukuthi 
angibulale inja azosebenza ngayo?” 


“Hawu! Inja?” 


“Yebo Grace, inja.” 


“Pho wena uyitholephi leyo nja?” 


“Ewu!” 
asho abheke lena uStofu, asonge izandla kuhle komuntu 
efelwe yizwe. Aphendule lapho esethandabuza, athi, “Ngizamile nje 
kwaze kwalunga. Ngihambe ngayohlwaya lapho kuchithwa khona izibi 
zalapha elokishini. Nempela ngenhlanhla ngayithola enye ezibini ebisanda 
kushayiswa yimoto. Ibisesimweni esingcono impela yona kunezinye 
ebezikhona: ibingahlifizekanga kakhulu.” 


“Kanti ubengafuni ephilayo bese ibulawa nguye?” 


“Cha. Ubefuna inja nje ebulewe ilethwe kuye isifile bese esebenza ngayo.” 


“Uke wahlupheka Joana. Kanti abasabophi yini uma bebona umuntu 
ecosha lapho kulahlwa khona izibi? Ngagcina phela amaphoyisa ala 
ukhasha,” 
kusho uNtombise eqala ukumomotheka, ekhumbula izinsuku 
zakudala, besavamise ukuyovukulula emfuhlwini yezibi noStofu, bathole 
abakutholayo, bakuthathe. Usekhumbula futhi ukuthi bawupheza kabuhlungu 
kanjani lowo mkhuba, amaphoyisa engasabanike thuba. Njengoba uStofu 
ayesephendukele ekuthengiseni inyama nje, wayebuya ekuziphiliseni 
ngokuhlwaya okulahliwe noNtombise. 

51 


“Angayeka? Kube yikho nje ukuntshontsha. Ngivuke ekuseni kusantwela 
ezansi ngayofuna kusathe cwe, amaphoyisa engakayaluzi.” 


“Wayizeka-ke indaba. Manje uNgema loyo ube esenzenjani-ke ngenja 
leyo?” 


“Ube esenquma lelo khanda phela abelifuna, walisebenzisa. Wase ethi 
angilifake ngaphansi endishini yenyama le, yilo elizodonsa abathengi. 
Likhona nje lapha ngaphansi enyameni.” 


“Umzimba wenja wona walahlwa?” 


“Musa ukudlala ngami wena Grace! Isekhona inyama yokulahlwa kulezi 
zinsuku zokuhlupheka? Ngiyijulukele kanje? Ngiwuthathile ngaya nawo 
ekhaya. Ngafike ngawuhlinza kahle, ngasika ngaxuba nenye inyama. Nansi 
nje endishini, iyefana yonke manje neyenkomo. Ungeke usayikhomba 
eyenja,” 
kusho uStofu. Afe lapho yinsini uNtombise ezwa umngane wakhe 
ekhuluma kanje, kuze kuphume nezinyembezi. 

“Utheni kodwa uDludla ebona wenze njalo?” 


“Ungene ngani lapho? Ungene ngani? Bekungendaba yakhe leyo,” asho 
abheke le uStofu wansondo. Lapho usemnyama ngenkani, njengawo impela 
amalahle aso isitofu leso. Aqhubeke athi, “Ningasonela amadoda nina Grace. 
Lena eyami izwa mina. Ayingibhedeli nje.” 


Afe futhi yinsini uNtombise, aze akhiphe iduku esule izinyembezi. 

“Wangehlula-ke Joana.” 


“Phela indoda uyazilungisela. Kepha uma ufuna ukulokhu wathethiswa, 
uphathiswa okwengane, ubolala-ke uthi ngqu. Thina-ke asisibo labo bokudlala 
amadoda.” 
Ahleke futhi uNtombise, aze acimeze. Aqhubeke uStofu, “Into 
nje uDludla sewangicasula ngento eyodwa. Ngathi ngingamthambisa akabe 
esasebenza. Ngokusho kwakhe-ke uthi wamlahlekela. Kusukela lapho 
akaphindanga wawuthola omunye.” 


“Yingakho esabhuquza ekhaya nje?” kubuza uNtombise. 
“Yikho esaba yimbuqu nje ekhaya. Kepha mina angiqulanga nakuqula nje 


ukuthi wawuyekelani umsebenzi. Phela muva nje akasangithandi uyafa” esho 

uStofu wansondo kubonakala nje ukuthi wenelisekile, epansa uNtombise. 
“Wangehlula-ke Joana ukuthi uDludla sewamembesa inkunzi yejazi. 

Nokho akunani noma engasasebenzi. Phela kulunga okunye konakale 
okunye. Awuze phela mngane wami nami uzongilungisela uMfaba,” kusho 
uNtombise ethatha isigubhu sotshwala empempeshela. 

“Musa ukungibulala ngensini wena Grace ngizikhwehlelela,” 
kusho 

52 

uStofu efa ukuhleka, ekusheba ngakho ukukhwehlela lokho. 
“Angikuhlekisi Mntakwethu, ngicela usizo. Sengifile ukuhlushwa 

“Ngenziwa ukukhwehlela Grace. Angazi nje ukuthi akasaqhamuki ngani 
yena uBhekani nobisi lwakhe ngizothenga ngiphuze. Yiyona mbiza yami 
enkulu phela leyo.” 


“Uqinisile Joana. Kuyadingeka phela ukuba sibuye sithole izimbiza 

njengoba siphuza nje. Mhlawumbe ukhwehleliswa yikho nje ukungcola 
ngaphakathi.” 
“Phinde Grace, utshwala abunasici. Musa ukungikhumbuza uDludla 
wena owake wathi angiyeke utshwala.” 
“Ngabe wabuyeka phela uma umyeni wakho esho njalo,” 
kubhuqa 
uNtombise ehleka. 

“Wu-a! Ubani? Ndawo! Ngingayeka utshwala? Kungabhubha izwe. 
Kimina utshwala bungubaba bungumama. Ngavele ngamtshela ekhaleni nje 
ukuthi anginakukwenza lokho, ngiyeke ukudla kwami,” 
kunqathuza uStofu. 
Ife futhi ukuhleka ewuGrace. 

“Impela uqinisile Mntakwethu,” sekusho yena, “Nami nje utshwala 
ngingelokothe ngibuyeke, ngifunge uNdovela esho ngentshebe yakhe 
emhlophe ekanywa ngehleza.” 


“Sale usuletha kodwa mngane wami ngithi ngqa, ngoba sewuze 
wangilola,” 
kusho uStofu. Nempela emukele isigubhu lapho umhlobo wakhe 
esemnikeza. Athele umuthi enkomeni, asuke abeke phansi. 

Bathi ukuxoxaxoxa nje ezabo oStofu, nempela emva kwesikhashana 
wase eqhamukile uBhekani ngebhayisikili lakhe elinesigadla, ethwele ikani 
lobisi. Wayehambe eshaya impempe abuye ame uma ebona beqhamuka 
emizini abazothenga. Nebala aze afike koStofu. Ame, ake ancokole 
noStofu njengokwejwayelekile. UBhekani lona yinsizwa nje eneminyaka 
engamashumi amabili nanhlanu. 

“Awungiphe ubisi lwawosheleni abahlanu Bhekani,” 
kusho uStofu 
emnika imali. Nempela amkhelele ngojeke ekanini, amnike. Phela ujeke 
wawugcwala ngabo osheleni abahlanu. UStofu avele aphuze ngawo nje lo 
jeke kaBhekani akhelela ngawo abantu ubisi. 

53 


“Hawu! Wenzani kodwa Nkosikazi? Waphuza ngojeke wami? Uzowugeza 
kuphi nje?” kubuza uBhekani ephakamisa amashiya. 
 
kupikla uStofu emva kokunkonkoloza ubisi. 

“Uzohlawula ngalo jeke,” 
kuzincokolela uBhekani njengoba bevele 

bejwayele ukwenza noStofu uma behlangana. 

“We-a! Sobho! Ngeke mina ngahlawula into engingayazi,” usho 
esenikeza uBhekani ujeke. Aqhube athi, “Lwamnandi ubisi lwakho 
Bhekani. Luyazehlela nje. Phela selokhu kusile angizange ngikuthi mbibi 
ukudla inhliziyo yami imnyama. Sengithi angiphuze lona ubisi lolu ngoba 
luyayigeza, luyivule inhliziyo emnyama, kanti-ke futhi kimi luyimbiza. 
Luzoyikhipha yonke nje leyo nyongo engikhwehlelisayo. Awungiphe olunye 
futhi lukathusheleni.” 


Nempela amkhelele futhi uBhekani, avele awugcwalise nje futhi ujeke. 

“Ngivele ngalugcwalisa nje futhi mngane wami ngoba nguwe. Angifuni 
ubulawe yindlala ngikhona. Sekusele nje ukuba simise usuku lokushada,” 
kuzincokolela uBhekani emnika ujeke uStofu, naye amukela imali. 

“Mfm! Bhece! Ungashada nobani intanga yakho? Phela wena ungumfana 
ozalwe izolo,” kusho uStofu eqala ukuphuza futhi. 

“Ewu, ngaliwa isithandwa sami mina kababa. Sangiphika emini libalele,” 


kusho uBhekani. 

Athi angawuphungula ujeke uStofu, ake ame aphumule. Bese ezwakala 
ebonga ethi, “Ngiyasibonga isihe sakho Bhekani. Wangisiza myeni wami. 
Bengingabuye ngibonwe ngubani ngingasabonwanga nguwe?” Aphindele 
kujeke, aluhubuluze lonke ubisi obelusasele, aqede esesuthi ngempela. 

“Ngiyabonga Nkosikazi yami. Bese ngethukile nje.” 


“Kanti bewuthi sengikulahle ngempela yini myeni wami?” 


“Kodwa uthi bengingethuke nginani izinsizwa zingaka, zikufuna 
ngamnyama imini nobusuku?” 


“Okusho ukuthi kwawena awuzethembi ukuthi uyinsizwa eqinile,” kusho 
uStofu. 

Cha, baqhubeka nje baxoxa, bezincokolela, noNtombise naye exoxa. 

Kuthi ngemva kwesikhashana, ezwakale uBhekani esethi, 

“Sekuyisikhathi sami-ke manje sokuthenga, esho emisa ibhayisikili 

54 


ngezinsimbi zokumisa. Asuke aqonde endishini kaStofu. Afike abambe 

“Hawu, inyama ize igqunqe ibe mnyama ithi bhuqe ingavaliwe? 
Awubheke nje nezimpukane ziyaziphithizela nje ngokukhululeka. 
Kusafanele niyofunda ukuthengisa Nkosikazi kababa uDludla. Iphi yona 
imfologo ngihlabe engiyifunayo?” 


“We-a! Pende! Suka lapha Bhekani! Imfologo yani? Khomba inyama 
oyifunayo wena, mina ngikunike.” 


“Uyigxavule ngesandla?” 


“Wena ufuna ngiyigxavule ngonyawo?” 


Ashaye ikhwelo lapho uBhekani, ebabaza lokhu kuziphatha kukaStofu. 

“Wena uzohlekisa ngomngane wami nje lapha,” kusho uNtombise. 

Nempela aqojame uBhekani ayipeketule ngesandla inyama, eqhelisa 
amavenge amakhulu. Awathole masinyane amaqatha amancane awafunayo. 
Awakhokhele maqede akhiphe igotshwa esikhwameni, awabenge, ebanjiswe 
nguNtombise. UStofu ahlokoze umlilo, awuvuselele kahle, ibe ibekwa 
emalangabini njalo, ihaza. Babe bezixoxela nje, uBhekani abuye aphendule 
inyama. 

“Kodwa ngomthetho mngane wami, kufanele engabe nguwe owosayo, 
mina ngigcine ngokukhokha ngidle nje kuphela,” kusho uBhekani. 

“Hawu! Kahle Bhekani! Ngizokosela oyihlo, ngosele nebhungu nje 
elingangawe, ngizikhwehlelela nokuzikhwehlelela, ngiboshiwe ngisejele yini?” 


“Wo! Ho-ho! Sengathi izinkomo zikababa zizomuka nomfula lapha kuwe. 
Sengizozithathela nangu u-anti Grace. Yena uzothile.” 


“Ngadla mina! Phela ingwe idla ngamabala,” sekusho yena uGrace 
wansondo elinganisa ukusina ehlezi. Waqhobonyeka omdala egabisa. 

Nempela inyama kaBhekani ize ivuthwe. Ashaye amaqatha omdala. 
Aphe noNtombise amaqashana, nakhu futhi phela umbambisile esabenga. 
Alandule uNtombise. “Thina sidla nakhu okuphambili,” esho ekhomba 
utshwala, “Dlana wena inyama yakho leyo, mthandi wenyama.” Asho 
adumele isigubhu uNtombise aphuze. 

Athulathule uBhekani, ezwakale esethi, “Asidle phela mngane wami, 
kodwa ngingadla kanjani nje ngikuncishe?” esho etshekise ikhanda 
sakumncenga uNtombise. 

“Habe! Yimihlolo yini? Ngakhuluma nengane into eyodwa kwaze 
kwashona ilanga? Ngiyalingwa, ngisehlane yini?” 
NguNtombise loyo. 

55 


Azidlele yedwa-ke uBhekani. Udla nje uyayigxeka le nyama, abuye ababaze 

wakhokha? 
Kuthe kusenjalo, kungazelele muntu, lawa ibhayisikili likaBhekani, 

khelekehle! Ujeke waqhasha wabheka le. Nekani lalala ngomhlubulo, 
isivadlwana salo savuleka nge, kwachitheka ubisi kwanjeyaya, kwaqhasha 

nengalo yengane ekanini yaphonseka laphaya! Kwakude nokuthi uBhekani 
enzeni uma sekunje. Wasale esebamba ikhanda khona lapho ethukile. 
Asukuma ngokukhulu ukushesha amakhosikazi emangaliswe yilokhu 
okuphuma ekanini lobisi. 

“Hawu! Yini lena Bhekani? Hhe? Ngiyabuza, yini? Sewuyisithulu yini? 
Uyawubona lo mhlolo Grace?” 
Asho ashaye izandla uStofu. Angaphenduli 
uBhekani, esephaphuleke ephelile. Ahambe ayovusa ibhayisikili, athathe 
nojeke. Ingalo nayo ayithathe. Ake ame esadidekile ukuthi uzoyenzenjani, 
asuke lapho ayitshinge esikhotheni. Inkukhu selokhu isanqunywe umlomo 
njalo. Mamo! Azithintele koNtombise, bathi abamudle bamfele ngalokhu 
akwenzayo. Bathi akayithathe ahambe nayo nje, kungenjalo bayambophisa 
emaphoyiseni. Nempela aze ayilande. Ayiphindisele khona ekanini. 

“Wenzani kodwa Bhekani? Wenzani usidlisa amanyala? Ngiyazisa Nkosi 
yami sengilunkankalaze kangaka, ngalugcwalisa isisu! Hawu!” Ashaye 
izandla uJoana, ame abuke uBhekani. 

“Akusho nokuthi uluphuzile phela! Ojeke ababili begcwele uthi 
ukudlala?” 
Asho ashaye izandla noGrace. 

“Ngimangele! Futhi ngimangele! Nihambe nikhohliswa zinyanga zithi 
zinenzela izinhlanhla; amalaki, amalaki ani wona lawo? Hawu!” kubabaza 
uStofu esevutha bhe engabaselwe. 

Kusenjalo kuthi thushu amaphoyisa abevele eyaluza ehla enyuka 
nelokishi usuku lonke ngemoto. Kube sengathi azohambela kude nabo. 
UStofu esacasukile, azibone esegijima ememeza ewaqhweba. Nebala 
iphenduke imoto, ize seyidla amagalani. Iseza njalo, nanguya uBhekani 
esegibele wahamba efulathela ngalapho kuza ngakhona amaphoyisa. 
Akasashoveli kuphila. Engakehli nakwehla amaphoyisa, babe sebekuwo 
oStofu noNtombise, sebewakhombisa uBhekani osebuqamamana. 
Bawabikele ukuthi uphethe ingalo yengane ekanini lobisi aluthengisela 
abantu, ngakho bacela ukuba aphuthume ambambe. Babe beyihlohla njalo 
bephuthuma kuye oZondo noDube. Esathi uthatha elinye ijika uyasobela, 

56 


babe sebelapha. Izicabha zisale zivuleke ndawo zombili sebedilika 
bembamba. Uma bemvulisa ekanini, nebala nansi ingalo yengane icomboze 
esicekaneni sobisi. Amhlohlozele ngemuva evenini nebhayisikili lakhe, 

sebeyabuya, avale indishi ngendwangu masinyane, bese eyigubuda, esehlala 
phezu kwayo. Amaphoyisa asembhekile. Atheleke. 

“Ake sibone kuwe-ke Nkosikazi ukuthi uqhwakele phezu kwani. 

Kade sasikukhuza ukuba upheze ukuthengisa ngokungemthetho lapha 

emigwaqeni,” 
kusho uZondo. Asukume uStofu esethuke efile. UZondo avule 
indishi egutshudiwe. Habe! Nanti ikhanda lenja ebelisesinqeni sendishi 

ngaphansi kwenyama, selithe chwa manje phezu kwayo. 

“Yinyama engiyoyipha amakati nezinja zami nje lena, angiyithengisi.” 


“Nawe-ke phezulu! Uyowaqamba phambili lawo manga. Sekungumanka 
manje ukusho ukuthi nizama izinhlanhla zokuthengisa. Nihambe 
nikhohliswa yimiphuphe yezinyanga. Phezulu!” 
Sekusho uDube, egibelisa 
uStofu emotweni. Alandeliswe ngenyama yakhe nembawula. Nesigubhu 
sotshwala kuzwakale ukuthi ngesakhe, sigitshezwe. 

“Wena? Uyasala?” 
Kubuza uZondo kuNtombise, emhlahlela amehlo. 
Asheshe azilandulele noNtombise esebona ukuthi zimbi, asho ukuthi 
ubevakashile nje. 

“Hho! Sebuphelile ubuhlobo ngoba umngane wakho esesenkathazweni?” 
Lisho iphoyisa lingene emotweni. UDube ubesengene. Ibe isuka njalo 
imoto ngolubi uthuli. Baxukuzeke abaxukuzekayo, baguxuze ubisi 
esiswini abaphuze kakhulu ubisi, kube njeya. Bayacambalala, bayavuka, 
akukho kukhulumisana, ukunjenjemuzana nje kuphela. Ohleli esondweni 
uhlala emafutheni ahlale emabhulekini. Iphikelele khona emphelandaba. 
Nezifakaziso zamacala zikhona ngezinkani, inja nengalo! 

57 


8

N. a. P. khuMalo 
Kusebusika. Lo moya owishiza ngomfutho ucula ingoma yosizi. Utshani 

sebushe qhu, bumpofu thunqu. Ngimile lapha, amehlo awavumi ukusuka 
laphaya eqeleni. Lapho umoya ududula utshani eqeleni, kubuye kuvele 

kancane umhlane wehhashi mbumbulu. Isiyongicashela inhlamvu yelanga 
ebomvu klubhu. Amathunzi ezintaba asesondela ukuzongigwinya! 

Kubuya yonke imicabango, kubuye nowebuzi. Hawu! Ibuzi! Kade 
ngibuka oNozungeza noQolotha khona ekuseni nje, beqhuba izinkomo 
ezinhlanu, imiqeku yezinkabi ezintathu nonondlini bezinkomazi ezimbili, 
bezisa kwaMpanza, bekhashwa nguShikisha inceku kaSithabathaba induna. 
Izinkomo lezi phela bebezisa kubo kaNomkhosi. 

Njengoba ngimi lapha nje, ngisuke ngikhumbule mhla ngiphuma 
kancane esangweni lomuzi kababa inhliziyo yesese. Zazibuya inhlazane. 
Ngewuka njalo ngendlela ngiqonde ngasemthonjeni. Ngafike ngathi vubaba 
ngasemhlangeni. Nebala akuphelanga sikhathi eside wabe eseqhamukile 
uNomkhosi, ephethe imbiza yamanzi. Phela sasivumelene nentokazi yami 
lena ukuthi sizotholana ngalesi sikhathi emfuleni, sike sishaywe ngumoya. 

Ngambuka kahle uNomkhosi eza kancane ebheke phansi, evunule 
ephelele ngomutsha, isigege, umgingqo, umgexo nokunye okuningi. Ngezwa 
inhliziyo ishaya ngamandla. Yakhiwe intokazi kaMpanza lena. Inomzimba 
ololongekile, ogalonci. Isho ngejwabu elinsobonsobo, amehlo awejuba, 
inyathela ngabantwana. Yayihambe ihuba ingoma eyincamisayo. Yaze 
yafika, ngase ngiphulukundlela emhlangeni mina mfo kaNdlela, ngasho 
izibongo zami zobunsizwa ngase ngiyibingelela, “Sawubona Mntakwethu.” 


“Yebo Siziba, Sithandwa sami.” 


“Cha, ufike kahle. Nami ngisanda kufika nje, akukabi sikhathi eside.” 


“Phela mina ngibone wena wehla uza lapha, ngase ngiphuma-ke.” 


Nempela, njengoba sasivumelene noNomkhosi, wafihla imbiza yamanzi 

emhlangeni, sakhuphuka kancane sesiphikelele phezulu esicongweni sentaba 

iNcombo. Utshani babuluhlaza cwe, buhlobe ngezimbali ezazigqame 

58 


nxa zonke, zimhlophe, zibomvu, ziluhlaza, ziphuzi zinjani. Izinsunguzi 
namawathanga ayejame izihlahla nezimila ezinhlobonhlobo. Imvelo 

sithubeleze ezihlahleni, silalele nokuhlabelela kwezinyoni emagatsheni, saye 
sathi congco esicongweni sentaba. Intaba lena iNcombo esase sikhuphukele 

esiqongweni sayo, yiyo eyekhethelo, ethe tshilo, yaqonga kunazo zonke 
ezingunge le ndawo. Namagquma afelwe ngunina. 

Ngaye ngaqhwakela etsheni, uNomkhosi wahlala otshanini eceleni 
kwami. Sabuka ubuhle bemvelo. Lapha sasizibuka ezinkakhayini 
zonke izintaba, amagquma, imihosha, imifula nemizi yabanumzane. 
Amehlo ayegijima agcine kude le, lapho umhlaba ubonakala uqabulana 
nesibhakabhaka khona. Ngakwelinye icala ulwandle sasilubuka kahle 
laphaya phansi lugubha amagagasi alo. Umuntu wabuka konke lokhu qede 
wezwa inhliziyo ijaja ngokunye. Kwakukuhle ngeqiniso. 

“Uthini ngalobu buhle obungaka Sithandwa?” ngibuza kuNomkhosi lapho 
sesihlezi kamnandi, amehlo endanda zinkalo zonkana. 

“Ngibona ubuhle obumangalisayo, ubuhle obunzulu obuqhamuka 
esandleni soMdali.” 


“Ngizwa nginokujabula okukhulu, ngifikelwa yisivuvu sentokozo ngalobu 
buhle obungaka obufukanyelwe luthando lwethu oluyisimanga. Letha leso 
sandla sakho esinsobonsobo ngisibambe Nomkhosi, inkinga sekuyoba 
yindlela yokusiyeka singasayekeki.” 
Asilethe uNomkhosi ngisibambe, 
uthando luvele lwenyuke lufinyelele emazingeni angenakulinganiswa. 
Achobozele. 

“Kepha ngabe bonke abantu bayabubona nje lobu buhle bemvelo 
nentokomalo obuyilethayo? Mina ngibona sengathi akunjalo, kepha bonke 
lobu buhle bukhethelwe thina sodwa Nomkhosi.” 


“Uyabona Siziba, amazwi akho angishayisa uvalo. Mahle kakhulu 
kunalokho engikucabangayo. Afana nobuhlalu bamagobolondo ekhethelo, 
ayingcwenga engayiwa.” 


“Yeyamisa lelo khanjana lakho elihlana lapha esifubeni sami 
Mntakwethu.” 
Akwenze. Ngiqhubeke, “Ngiyabonga kakhulu ngala mazwi 
owashoyo. Uyangibonisa nje le kude, le, lapho kuphela khona amehlo, 
utalagu lugijima sengathi lisiliva elincibilikisiwe.” 


Kuke kuthuleke, uthando lusadlala lodwa, lwenza izinto zalo. Ngelikade 
ezwakale esephendula uNomkhosi: “Kunjalo Siziba Sinzulu. Kubonakala 


59 

ubuhle ngempela yonke indawo. Lolu lusuku oluhle kakhulu. Lungifikisela 
ukujabula okukhulu uma nginawe, Sithandwa sami.” 


“Uma uphonsa amehlo le kude emhlabuhlangene, ubona ufasimbe 
olunobuhle obunqala, lunonge imvelo. Nolwandle lugubha amagagasi alo 
ezansi laphaya. Ubuluhlaza balo obuzothile sengathi buyasiqhweba ukuba 
sizikholise ngokuphoza nokucweba kwalo. Lujabule, lusinela uthando 
lwethu.” 


“Kunjalo, luyasihalalisela thina esiboshwe lusinga lothando. Phela 
imvelo injalo, iyahalalisa uma kunokujabula, iqhathe umunyu uma umuntu 
esosizini.” 


“Mntakwethu, la mazwi akho aliqiniso elethusayo. Uwacabange ngani?” 
ngibuza ngokumangala. 

“Sithandwa, awungenzi muntu. Kanti amazwi aqotho akhethelwe 
abanjani?” 


“Akhethelwe wena wedwa Nobuhle wami.Yikho nje uwakhiphe 
ejikijeleka. Anokujula neqiniso elingaphikiseki. Awubheke le kude imizi 
ithe chithi saka. Iboshwe luthando olunhlobonhlobo. Ithekelezelwe 
zibopho eziqinile nezithambileyo. Phakathi kwayo yonke leya mizi, bheka 
ngasempumalanga, buyisa amehlo nganeno impela, phesheya komfula, 
kuleliya gquma, ngisho leliya elembethe isiqunga, nezithala, nomsingizane 

- naliya inxuluma ngisho leliya elincwaba. Amabala alo ayakhanya, 
ashanelwe kahle kakhulu. Ezindlini kupholile, kuthaphuka amakha. Lezo 
zindlu zigudulwe zagandaywa nguwe Nomkhosi. Lifukanyelwe nguwena 
leliya nxuluma.” 
“Ngiyabonga Mntakwethu. Angiwafanele nokho lawo mazwi akho 
amnandi.” 
“Kanti ukukhuthala kwakho kuyafihlwa yini Nomkhosi? Anginakukufihlela 

mina ukuthi ubuhle bakho, inkuthalo kanye nokuzithoba kwakho yikhona 

okwenza umoya wami wenyukele kangaka eziqongweni zothando.” 


Achobozele uNomkhosi, okomakoti egoyile, akhe umsingizane awufake 
emlonyeni. Kwedlula isikhashana sibambene, kungekho okhulumayo. 
Mhlawumbe kwase kufike lapho amazwi esehluleka khona ukuchaza 
ubungako befindo lothando lwethu. Sabelokhu sizwa izinyoni zicula 
emagatsheni emithi. Zaqhaqhaza izintethe zisuka zihlala. 

Ngathatha emva kwesikhashana ngathi, “Nginenjongo enkulu engifuna 

ukukwethulela yona namuhla Nomkhosi. Sesiside kakhulu isikhathi 

sithandana. Iminyaka emihlanu ayidlali. Akukho engingabe ngisafuna 

60 


ukukwazi ngawe. Ngithi ngigculisiwe nguwe, Mntakwethu.” 


“Ngiyethemba awuphindi amazwi osewawaphinda izikhathi eziningi 
Siziba. Uma kunjalo, yazi ukuthi awasanambitheki, aseyalumela.” 


“Ungangilumi ulimi Nomkhosi. Namuhla-ke ngedlulela ekuthini 
sewulithemba lami lokugcina. Ngakho-ke ngithanda ukuthumela abakhongi 
kubazali bakho. Ngivumele Nomkhosi, lokhu ngikwenze zingakedluli 
izinsuku ezinhlanu kusukela namuhla.” 


Kuke kuthuleke isikhathi eside. Mhlawumbe uNomkhosi wayesetshisa 
amazwi ami, mhlawumbe wayengazikholwa izindlebe zakhe, mhlawumbe 
kwakungokunye. Ngelikade waphendula, “Ngiyezwa mfo kaNdlela. Amazwi 
akho anzima, ngoba ngiyazithandela ikhaya likababa.” 


“Ikhaya lakini alisona isiphetho sakho Nomkhosi. Ngakho-ke 
uyokwehlukana nalo noma kunini. Sesifikile-ke isikhathi sokuba wehlukane 
nalo.” 


“Nakuba la mazwi akho ehlaba Siziba, kepha ayilona iqiniso. Phakathi 
kuwona kukhona umpe olwakha uju. Ngalokho-ke ngithi nje ngiyabonga 
kakhulu Mntakwethu.” 


Sabambana kwaze kwaphela isikhathi eside. Emva kwalokho ngabuye 
ngaqhubeka, “Eminyakeni emihlanu sithandana angikaze ngiphazame 
ngawe emoyeni, Mntakwethu. Ngakho-ke ngithi angisobe ngamthola 
omunye ongasivala lesi sikhala sakho. Wabavuthulula bonke enganginabo 
ngentobeko nangokubekezela kwakho. Namuhla sewumi wedwa ukhanyise 
kuhle kwelanga lona likufiphaza konke ukukhanya kwezinkanyezi, libuye 
ligqamise noma lifiphaze inyanga.” 


Akaze aphendula uNomkhosi. Zehla izinyembezi. 

Ngaqhubeka, “Sengikukhiphile okusenhliziyweni yami. Ngakho-ke 
sekusele ukuba lokho engikufisayo nengikushilo ngikufeze ngaphandle 
kokwenza iphutha.” 


“Ngiyabonga Sithandwa sami.” 
Zehla futhi kuNomkhosi. Ngake ngathula, 
ngamnika ithuba ukuba akhale azenelise. Nempela wachiphiza, wachiphiza 
kwaze kwasala sona isibibithwane, elokhu ezesula. 

Ngase ngithatha ngithi, “Kube kuhle Nomkhosi ukuhlangana kwethu, 
nakuba ekugcineni kulethe izinyembezi. Ngiyazi ukuthi yizinyembezi 
zenjabulo. Okuhle kakhulu ukuthi sengikufezile ukubhoboza okusesifubeni 
sami, isikhathi eside. Ngizokubona nini futhi?” 


“Angazi phela Siziba.” 


“Ngicela ukukubona futhi kusasa ntambama.” 


61 


“Sizohlangana Sithandwa. Ngizoliphemba lelo thuba lokuba ngikubone 
kusasa.” 


“Sizohlangana selithambeme elakusasa phansi komnyezane enhla 
nomthombo wamanzi. Ngifisa ukuba ngikuthukululele ifindo lokuthi 
siyobathumela nini abakhongi. Okwamanje sisayogonyoza siphethe leyo 
mbenge nawobaba, ngoba bese siyaluka. Sekusele nje ukuba kumiswe 
usuku. Kuyoba kuhle ukuba wazi nawe, ulindele.” 
Ngambamba ngamqinisa. 
Kwaphela amazwi futhi, isikhathi eside. Saze sasukuma, sesiyindlela. 

Kuthe kusenjalo, sezwa ubuhwashahwasha khona lapha eduze kwethu. 

Wethuka kakhulu uNomkhosi, wabambelela kimi waze waba yisigaqa. 

Ngathi uma ngibheka lokho okwakuhwashaza emva kwethu, habe, 
yibuzi. Ngamtshela uNomkhosi ukuthi wayethuswa yibuzi. Nebala naye 
walibona ibuzi ligijima libaleka. Kodwa akaze athanda ukusheshe ayeke 
ukunginkonkoshela. 

“Hawu, uyalesaba yini igundane Nomkhosi?” 
ngibuza ngimomotheka. 

Wangidedela kancane uNomkhosi. Waligqolozela, nalo lake lema, lasuka 

latshobela emgodini buqamama. 

“Ngiyazesabela mina Siziba.” 


“Hawu! Kanti ubungethuswa ukucabanga ukuthi yinyoka?” 


“Nayo phela ibingangethusa.” 


Kuthe emva kwalokho sasuka kancane esicongweni sentaba, sehla 
kancane, sibambene, sithubeleza sibheke ezansi emthonjeni. Kwakushaya 
umoya omnandi opholile. Sasihambe sizixoxela kamnandi. Saye safika 
sema phansi komthunzi wesihlahla somnyezane esasizohlanganela 
phansi kwaso ngakusasa. Ngabe sengimanga uNomkhosi. Ngakhumbula 
ukuthi kwakungaphansi kwaso lesi sihlahla lapho engamehlula khona 
uNomkhosi waze walikhipha elokuthi cha, nsizwa ngiyayivuma le nselele. 
Kwabe kuyiwo lo mthombo esibhekene nawo owabona imbewu yothando 
eyabe isihlwanyelwe isiqhuma. Kwathi sengisibambile isandla sakhe 
ngezwa amadlambi othando egabadula ngamandla sengathi ayedudulwa 
zivunguvungu. Kwaphela eside futhi isikhathi kungavumi ukuba sehlukane. 
Umlilo kazokhele. Ngaze ngasidedela isandla sakhe ngelikade, qede 
ngavalelisa ngafulathela, wathwala waqonsa esekhuphukela kubo. 

Ekhaya ngaze ngafika kusihlwa. Phela sathi singehlukana noNomkhosi, 
ngahamba ngezamawuba. Phela ngangingathandi ukufika ekhaya emini 
sengathi ngilinina. Nokho ngafika sengikhathele ukuhamba, ngasheshe ngaya 
kobeka izinhlangothi. Ubaba ngase nginqume ukuba ngimbone ekuseni 

62 


ukuze siphothule udaba lwethu. 

Ntambama ngalelo langa ngamfica uNomkhosi eseziphumulele 
phansi kwesihlahla somnyezane ngaphesheya komthombo. Nebala ngabe 
sengimazisa ukuthi kwase kuyikho, abakhongi bazofika ngangomuso. 
Sahlala kamnandi nangalolo suku. Savumelana ngokuthi sase sizobonana 
ngemva kosuku lwabakhongi, khona kuyo le ndawo. Ngemva kokuxoxa 
kamnandi isikhathi eside, sabe sesivalelisana, sehlukana. 

Usuku lokukhonga lwahamba ngempumelelo enkulu. Abafo oNozungeza 
bafike bazibala ngemibala: babala umthika, empemvu, amatshehlathi, 
izikhalazemithi, inkone, abafazibewela, nezinye. Lolu kwaba wusuku 
olwaletha injabulo enkulu. 

Ngakusasa kwakuwusuku lokuba sibonane noNomkhosi, ngizibongele 
ngokufezeka kwesinye sezigaba ezibalulekile empilweni yethu. Ngaleli langa 
ngabe senginquma ukushaya amasavutshiwe ebheshu ngoba ngangisanda 
kuzisika lezi, uNomkhosi engakaze angibone ngizivunule. Ngaxhobela 

umqhele, izinjobo, amadavathi, kwanjeyaya. 
Ngoba ngangingathandi uNomkhosi angibone kuqala singakahlangani, 

ngathi ngingavunula ngithi du, ngase ngishushumba ngezamawuba. 

Kwakukhona nokunye-ke okumbalwa engangikuphethe ukuba ngikugqoke, 

nokokuzilungisa. Kuthe uma sekuthambama ilanga, sekusondela isikhathi 
sokuba sihlangane noNomkhosi, ngabe sengisehlathini ngaphesheya komfula, 

buqamama nesihlahla somnyezane. Kwafika ukungabaza ngengangicabange 
ukukwenza. Yaphikisana imiqondo. Ekugcineni ngaqunga isibindi. 

Phela kuyadlalwa empilweni, alikho icala lapho. Ngasho ngaqala 
ukuzilungisa. Ngabophela esilevini intshebe ende emayabuyabu, eyakhiwe 
ngoboya obude. Ngazibhixa ngomsizi emadevini. Amashiya ngawabhixa 
ngebomvu aba bomvu tebhu. Ikhala ngalikhatha laba mhlophe wu. Ngase 
ngihlala ngilindela uNomkhosi ukuba aqhamuke. Kazi uyothini omdala 

63 


engibona nginje! Mhlawumbe nje angale uNomkhosi. Sesihambe naye 
ibanga elide. Mhlawumbe afe wukwethuka? Ifika imicabango iyadedelana. 

afinyelela ezansi emthonjeni. 
Kuthe emva kwesikhashana waqhamuka uNomkhosi le phesheya, emzini 

kayise, evunule econsa, eze esithandweni sakhe. Wehla kancane ephethe 
imbiza yamanzi. Ngamlunguza ngisehlathini ehla kamtoti - uNobuhle wami, 
engasemuhle esechitha isikhathi, waze wazothi cababa emfuleni phansi. 

Waqonda emhlangeni ongasemthonjeni. Wayiphakamisa imbiza yakhe, 
wayifihla emhlangeni njengokwejwayelekile. Wase ekhuphuka kancane 

ngesizotha, ebheke le phesheya, lapho imisebe yelanga yayisahlangana 
khona. Kanti phela nami nganginyonyoba kuhle kwekati licathamela inyoni. 

Ngaze ngabanda ngesiqukazi sesihlahla somnyezane engangibonanga, 
elokhu ebheke ngaphesheya. Ngake ngema isikhashana, kuthi angiqhumuke 

ngihleke kakhulu. Ngasuka nganyonyoba ngema ngemuva kwakhe. Ngase 
ngiwuqedela umdlalo ngokumemeza kakhulu ngithi, “Hha!” 


Mhlawumbe kuhle umuntu akhiphe ubuntu afake ubulwane uma 
echaza izimo ezibuhlungu njengalesi esingasoze saphela emicabangweni 
yami. Saphenduka kanye isithandwa sami sesiphaphatheke simhlophe 
wu, sangithi nje jemu, ngabona amehlo aso eba mhlophe thunqu, emva 
kwalokho sagingqika phansi sesiwugodo ngenxa yokwethuka. Ngasibamba 
ngokushesha, ngazama ukuselula ngisiduduza, ngisitshela ukuthi yimina 
uSiziba waso owayesidlalisa, kwaba nhlanga zimuka nomoya. Sagingqika 
sijilajileka. Ngagijima ngikhubeka ngaye ngafike ngakhipha indebe yamanzi 
embizeni yaso, ngakha amanzi emthonjeni ngabuya nawo ngejubane. 
Ngazama ukumthela ngawo ngibuye ngimphuzise uNomkhosi, akwaze 
kwasiza. Wayethuke ngokweqile. Wanyakaza kancane wase eluleka ethi 
thwi. Walala wathi ja, waba luthwethwe. Phezulu esiqongweni sentaba 
kwakhala yena, kepha ngaleli langa, phansi emathunzini entaba, kwase 
kuyimina. Ngangiqala ukusikhihla kanjeya isililo! 

Icala lembula ingubo lingene. Kepha maye, usizi! Emva kwalokho 

kwangena icala enduneni uSithabathaba. Emva kokuqulwa kwalo yinduna 

nebandla isikhathi eside, kwaze kwacaca nakubani ukuthi kwakungesiyo 
inhloso yami ukwenza le nhlekelele. Ngangivelelwe umshophi onzima. 

Nokho kwaphuma isinqumo sokuthi kufanele ngihlawule kanzima ngaleli 

phutha elingaka. Kwathiwa angikhiphe izinkomo ezinhlanu zenhlawulo, 

64 

okuyingxenye yezinkomo ezazizolobola uNomkhosi, ngoba wabe 
eseyingodosi yami, ngiziyise kwaMpanza. 

Sekuyizinyanga eziyisithupha manje leli fu elimnyama langivelela. Kepha 

usizi nemicabango efana nelumbo kungibambe isinkonkonko. Kangibonganga 

kuNomkhosi, okwakuyiyona nhloso yami. Kepha kwaqhuma imbedumehlwana. 

Sekusebusika. Kulokhu kusile namuhla, kusuka iziwishiwishi zomoya 
onamandla. Kubuye kuthi lwanqe izintuli. Ubusika buyofika bedlule, 
kugiye ihlobo, kuze obunye ubusika njalonjalo. Kepha ubusika bempilo 
yami kabusoze bedlula. Izivunguvungu eziwisha khona zingelinganiswe. 
Angisabuboni manje bonke lobu buhle engangibubona nginoNomkhosi 
kulezi zinkalo, kuleziya zinsuku. Njengoba selithambeme nje ilanga, 
imicibisholo yemicabango isigwaza ngokunye. Umoya wobusika uyabulalisa 
bubuye buvuke utshani. Uma ngiphonsa amehlo ezansi esikhotheni esomile, 
esimpofu thunqu, ngibona kulokhu kuvela umhlane wehhashi mbumbulu. 
Lena yindunduma ngaphansi kwayo okulele uNomkhosi. Amathunzi 
ezintaba ayeza kancane, kancane, ukuzongigubuzela. Uma ngibheka 
emaceleni ngibona izinkalo zikhihla isililo. Imifula ungathi yizingozi 
ezingeqiwa ntwala. Uma ngibheka ngaseMpumalanga ukuthola induduzo, 
amehlo ahlala olwandle. Luluhlaza yaka, kubhoke amagagasi alo anolaka. 
Lufuna ukungigwinya. Umoya owishayo womile, ucula ingoma yosizi. 
Entshonalanga ilanga libheje igazi. Isibhakabhaka simangele. 

Kasivumi manje ukuphela isithombe sikaNomkhosi sokugcina. 
Ngiyawazi amazwi angabe wawasho uNomkhosi ukube wabuye walithola 
ithuba lokukhuluma kulo mhlaba. Ngabe wathi, “Hawu! Siziba! Bengingazi 
ukuthi isitha sami sokuqala nesokugcina kulo mhlaba nguwena! Usizakala 
ngobuthakathaka bami?” 
Asho asikhihle. Kepha-ke akabange esalithola lelo 
thuba. Wabe eselala, manje uselena, kude le, lapho ngingenakufinyelela 
khona ukuyozixolisela, nokuyojabula noNomkhosi. Ngisele mina lapha, 
ngidliwa zinsizi ezingasoze zaphela. Ngiyomthathaphi omunye uNomkhosi? 
Nini? Kwaphela kwaphela. Kuphela ngisele ngikhahlwa zinkalo, ngiquzwa 
yimifula, ngithethiswa wulwandle, ngihlukunyezwa zivunguvungu. Amehlo 
omhlaba ayanginyonkoloza. Izilwane ziyangiphika. Ngigwinywa amathunzi 
ezintaba! 

65 


9

N. a. P. khuMalo 
Useqedile ukudla ukudla kwasekuseni uKaMaseko. Umcabango osumfikela 
manje ngowokuthi selubuye lwafika futhi olunye usuku, uzobhuquza lapha 
ekhaya imini yonke. Phela umyeni wakhe, uNtokozo umfo kaJiyane, 

usemsebenzini, uyoze abuye lishona. Nezingane zisesikoleni, nazo zibuya 

lithambeme. Kusala kuthe nje nkwe, egunquza yedwa ekhaya phakathi 

neviki. 

“Ngisazoke ngihambe nanamuhla. Ngafa yisizungu sakulo muzi. 
Ngizohamba nje ngisheshe ngibuye ilanga lisaphakeme. Akufuneki kuze 
kubuye izingane ngingakabuyi, ingasaphathwa phela ekaJiyane. Ngabe 
ngivelelwe engifica ngingekho, kanti futhi sewangidonsa kangaka ngendlebe 
ukuba ngipheze ukuhamba.” 
Ucabanga lokhu nje uqinisile, ngoba uJiyane 
wayesemdonse kaningi ngendlebe ukuba angalokothi aphinde ashiye umuzi 
agibele izimoto aye edolobheni uma kungekho muntu ekhaya. 

“Amadoda ayahlupha. Umuntu usuke afune ugunquze wedwa nje ekhaya 
imini yonke sengathi uyisiboshwa.” 
Usho usegqokela ukuhamba. Azishaye 
zivume emzimbeni, aphume eseqhekenyeka, ephethe isikhwanyana esincane 
esihle. Akhumbule eseyintokazi, esashaya kuncanywe oJiyane laba. 
Useqonda esitobhini. Aqhwaklaze aze afike esitobhini. Kusho ukuthi ibhasi 
ibisanda kwedlula, angafici muntu esitobhini. 

Dukuduku emile, baqhamuke abanye abeze esitobhini. Kuthi 
makhathaleni kuqhamuke umngane wakhe uDombi. UDombi lo wayeganile, 
kwabuye kwabonakala esesekhaya kubo, kwaya kwaya kwaze kwezwakala 
ukuthi zifike zayiwanqa phambili, wahlehlela nyovane, nakhu phela 
awuthunyelwa gundane. 

“Hawu, sawubona Dombi! Kade ngakugcina silwane sikamhlolo, 
singqumuze ezethu ezimnandi!” kusho uKaMaseko eneme, emomotheka. 

“Siyabonana ntombi. Waze wamuhle dade sewuzigaxe zaphelela ezakho.” 


“Musa ukungicasula wena Dombi, uthi >ntombi• 
kimi, ungikhumbuza 
ngiseyimi. Ngiseyintombi yani sengabulawa yintuthu yakwaJiyane nje? 

66 


“Hhayi wena! Ave uhlekisa nje. Uya edolobheni?” 


“Akubuzwa Dombi. Ngisayophola. Awu, usale uqokoza wedwa nje 
ekhaya sengathi uyisilima?” 


“Uqinisile Mntakwethu. Buye mkhulu nomuzi wakho bo! Izindlu konje 
zingaki? Ziyisithupha?” 


“Ziyisikhombisa Dombi.” 


“Awuzwe-ke!” 


“Kade njalo ngangimncenga uJiyane lona ngithi asibhidlize umuzikazi 
lona ongasile, siyothatha indlu elokishini, engafuni. Ngabe nesizungu 
asingibulali kanje.” 


Phela uKaMaseko wayelithanda kabi ilokishi. Futhi kwakuyindawo 
azalelwa kuyona. UJiyane-ke wamthatha wamletha kubo emaphandleni. 

“Uqinisile lapho ntombi kaMaseko. Elokishini phela ziningi izinto 
zokuchitha isizungu.” 


“Awubheke nje,” kusho uKaMaseko, “umuzi usho ngezindlu ezinkulu 
eziningi kangaka kodwa phakathi akukho lutho. Indlu enefenisha 
yinye, yilena kaJiyane enkulu. Nayo nje le fenisha isindala, seyaphuma 
nasefeshinini. Mina amadoda ngesinye isikhathi ayangixaka,” esho enyusa 
ikhala uKaMaseko. 

“Mina angisaboni nje ukuthi ngisengabekezelela indoda. Ndawo! 
Ukuhlangana kwabantu sebemazinyo qinile bobabili nje yinto engasebenzi 
leyo,” kusho uDombi enwaya isihlathi. 

Abantu bafikafika baze baba baningana esitobhini. Kwakuthi uma 
kuqhamuka imoto, uKaMaseko avayize eyimisa. Nokho angabi nanhlanhla, 
yedlule imoto ingemi, athole zona izintuli zayo kuphela. Dukuduku 
kwaqhamuka ibhasi ithwele ihlihlima, ivale ngomuntu emnyango. Yedlula 
ngehubo, nayo yasho yabafumba ngezintuli. Abiphe njalo uKaMaseko 
ephimisa izintuli, ezithintitha nasengutsheni yakhe. Kuze kubone noma 
ubani osesitobhini ukuthi yaze yayikholisa ibhasi le ncwasimende. 

“Ewu, ungaze uthintithe, yinhle nale thuphisi yakho. Wakuthengela 
wakwehlula uJiyane,” kusho uDombi ehleka eze ekhiphela ulimi ngaphandle, 
luba ngaka. 

“Yebo phela, wathenga. Kodwa isikhwele sale thuphisi! Uma engangifica 
ngiyigqokile nje eqhamuka emsebenzini, ngabe ngivelelwe.Angabuza esefile 
ukuthukuthela ukuthi ngiyifakele ukubukwa ngubani engekho? Awazi wena 
ukuthi uyikhwelezela kanjani le ngubo yami.” 


67 


“Nale bhasi seyigcina ngakho nje ukusithela ngezintuli, ayisasithathi. 
Konje wena awuyigibeli ibhasi?” 


“We-a! Ubani? Ngingcoliswe yila mabhasi alapha emakhaya athi uma 
ehamba abuthe uthuli lugcwale ngaphakathi abantu bangabe besabonana 
nokubonana? Ngifike senginjani-ke lapho ngiya khona? Futhi nje angifuni 
mina ngiyahamba ngiyakhuhluzeka sengathi angikhokhanga mali. Izimoto 
namatekisi kukhona, noJiyane akasebenzi wona amatshe, usebenza imali,” 
kusho uKaMaseko esenyiphile, kubonakala ukuthi ukwenyanya ngempela 
ukugibela amabhasi. Lapho wafa yinsini uDombi, waze wakhipha ulimi 
futhi, yeka! 

Nempela ize ifike ibhasi engagcwele. Ime. Bathe bephambana nezintuli 
zayo bephangelana kuyo abantu begibela, wayeqhelela laphaya uKaMaseko, 
ethintitha izintuli, esebeke iduku emlonyeni nasemakhaleni. Emuva 
kwesikhashana, yadonsa. 

Usesele yedwa uKaMaseko, uDombi naye ugibele. Abelokhu emisa 
izimoto zingemi, kuphela zimthela ngothuli lukathengeyakho. Sekubheke 
ehoreni leshumi nambili, ize ime enye emdaka. Isho ngamawindi amnyama. 
Kukhona izinsizwa ezimbili kule moto. Zisho zithwele amakepisi. 
Engumshayeli ifake elibomvu, enye ishaye elimnyama. Kuyabonakala nje 
ukuthi abajitha ngempela laba. Bathi bangezwa ukuthi uyaphi, bamgibeze. 
Bamfake phakathi kwabo. Isihlalo esingemuva asihleli muntu. 

Sebezichaza-ke ukuthi bangobani. Umshayeli nguBra Joe, lona omunye 
nguBra Sam. Izibongo-ke bandla, cha bangazisho. NoKaMaseko azichaze. 

“Siyethemba ikuphethe kahle imoto yethu Nkosazane,” 
kusho uJoe lapho 
sebehambe ibangana. 

“Yebo phela, ingiphethe kahle. Musa ukusho kimi ukuthi >Nkosazane=; 
awuyiboni yini indandatho le?” kusho uKaMaseko ngobuso obuhle, 
ebakhombisa isandla esinendandatho. 

“Akusho lutho ukuthi Nkosazane, kushiwo uma kuhlonishwa umuntu 
wesifazane nje, noma yimuphi. Nasesalukazini kuyashiwo,” kulandelisa 
yena uJoe ngamazwi, egcina ngokucifa iso. 

“Kahle bo! Kushiwo kumuntu wesifazane osemncane ongakashadi. Mina 
ngiyiNkosikazi.” 


“Kanti-ke nje Nkosazane, nayo indandatho leyo iyakhumuka uma 
ikhunyulwa,” kusho uSam emomotheka sengathi uyakuphoqa. 

“We-a, angisibo-ke mina labo abanjalo,” kusho uKaMaseko. Ubuso bakhe 

68 


selokhu buncwaba. Babe belokhu beqhubekile bexoxa kanjalo. Yemuke 

“Manje Dadewethu siyethemba ukuthi awuphuthumi kakhulu edolobheni. 
Besisafuna ukuphambuka kancane, kodwa-ke asiyi ekudeni, futhi-ke 
asiyi ukuyohlala. Kuzoba yimizuzwana nje emihlanu. Nathi siya khona 
edolobheni,” kusho uJoe. 

“Uma kunjalo ningaphambuka bafowethu, akukho lutho. Nami 
angiphuthumi lutho ngoba bengisathi angishaywe ngumoya nje, ngoba 
ngizwa nginesizungu ekhaya.” 


“Kuhle-ke. Nathi siyathokoza uma singakubambezeli,” 
kusho yena uJoe. 

Yayiphenduka njalo ingena komunye umgwaqo. Bawuthatha nje lo 
mgwaqo ilanga selisokhakhayini. Yibo labaya, yibo labaya ngemoto, 
behambe bexoxa kamnandi. Kuthi kanti bebengabantu abaya eduze, kuze 
kuphele ihora imoto iphambukile emgwaqeni omkhulu oya edolobheni. 
Lapho seyiyantaza nje. Sekukhona uvalwana kuKaMaseko, kodwa uyaxoxa, 
bayaxoxa. Uthe ebona wayeyimisa umshayeli. Kusehlathini. 

“Akuhambe wena Sam, uyobona ukuthi Bra Stan ukhona yini laphaya 
edladleni lakhe. Uma ekhona uzomtshela-ke njengoba wazi. Thina sizosala 
lapha. Usheshe ubuye phela kungaze kulibaleke,” 
kusho ulova onguJoe. 
Wayegulukudela uguluva onguSam, ethi swaxe swaxe, esithela ehlathini. 
Basale bexoxa laba ababili. UKaMaseko uyabona ukuthi ngabantu 
abanomoya omuhle laba. Banamancoko futhi. Usele noJoe nje akanasizungu. 
Khona ngabe umoya wakhe usuhlubuke kakhulu ukuba abaxoxi kamnandi 
lapha. Uthe ebona lase liphelile ihora ehambile uSam. Wephuka manje 
umoya wakhe. 

“Ewu, sengathi akasabuyi umngane wakho. Ukube zikhona izimoto 
ezedlula lapha ngabe sengishaya izithupha ngiphindele emuva ekhaya. Vele 
selishonile ilanga uma sekuyihora lesibili nje,” kusho uKaMaseko. 

“Uselibele impela uSam,” 
kusho uJoe ejeqeza iwashi. “Cha, 
ungakhathazeki, uma efika lapha sesiyovele sikuphindisele thina emuva. 
Siyofike sikulahle esitobhini lapho sikuthathe khona. Singebe sisaya nathi 
edolobheni manje, selishonile. Sesiyobona kusasa. Phela asithandi nathi 
ukuba ugcine usuphatheke kabi, kanti besihamba nawe kahle kangaka. 
Duduzeka. Into nje ezosiphatha kabi wukuthi ngeke sisakwazi ukufika nawe 
edolobheni, sikuthengele ushokoledi,” 
kuqeketha uJoe, egcina ngokucifa 
iso langanhlanye. 

69 

“Wo, ungakhathazeki ngalokho. Kade kwasa engithengela uJiyane, 
umyeni wami,” kusho uKaMaseko. 

uJoe. 
Kusenjalo kuqhamuke uSam. Uqhamuka ubuso bunyukubele. Avule, 

angene. 

“Yenzeka-ke indaba Bra Joe. UBra Stan angimtholi. Bese ngilibele 
wukuncenga isilima lesi esiwuThabani. Asivumi-ke naso. Size sangitshela 
manje ukuthi uStan ukhona lapha ngenhla. Ukuba usheshe wangitshela 
ngabe ngivele ngakhuluma naye. Ngabe kade kulungile lokho. Manje 
singaqhubekela kuye?” 
Ukube lo mgwaqo unezimoto uKaMaseko ngabe vele 
kade ehlile washaya izithupha, wathola akutholayo okumphindisela emuva. 

“Cha, angiboni ukuthi sisengaqhubekela phambili. Usefuna simphindisele 
emuva usisi-makoti. Asijike. Indawo ezosiphoqa ukuba siphambuke yilena 
kaphethilolo, ngoba ngibona nakhu usuyaphela ethangini lemoto. UStan 

sesiyombona noma kukusasa.” 
Idume iphenduke. Ithe isahamba ibanga nje elincane, ingakaphumi 

ehlathini, yathatha omunye umgwaqo. 

“Sisayothela uphethilolo we Sisi, ukuze sifike lapho siya khona. 
Ususiphelele impela,” kusho uJoe. 

Yaguduza futhi isikhathi eside. Yaye yafika kwenye indlwana yezingodo. 
Kwaphuma insizwa eyisiguqa, ishaya ngesikhindi sikakhakhi nje kuphela, 
isisu lesi sizihlalele nje. Imnyama ize iyacwebezela. Ungeke uphike uma 
kuthiwa nanti izimuzimu. Ikhishwa ngukuzwa umsindo wemoto. Ajabule 
uJoe, aze asho ukuthi abahambanga indlela emnyama kanti, ngoba nangu 

ukhona uMafutha, okunguyena abezombheka. 
“Akalifuni nokulizwa njalo lelo gama likaMafutha uBra Bhiza,” kusho 

uSam. 

“Sithanda lona-ke thina lelo angalifuni. Kanti ukukhuluphala kwakhe 
lokhu kuyafihlwa yini?” kubuza uJoe. 

Yama imoto. Kwagulukudela yena uJoe manje. Isondele insizwa 
yesikhindi izoxhawula kuJoe. 

“Kanti nguwe lona owemoto Bra Joe?” kusho yona ihleka kuvela 
amazinyo ayo amanye awo asengathi aqheshulwa. 

“Yimi Bra Bhiza,” 
kuphendula uJoe naye elula isandla exhawula. 

70 

Babambane bayongena kule ndlwana. Noma kusehlathini elinezihlahla 
ezinde nje, kwase kubonakala manje ukuthi ilanga selibantu bahle. 
Phela lalishesha nokushona, kusebusika. Emva kwesikhashana aphume 

esayibona emva kwesikhathi imisebe yelanga ihlabe emachosheni ezihlahla, 
wabona ukuthi lase lishonile. Kuye kuye bavale bangene. Bavalelise 
ensizweni yesisu, uMafutha. Kuthintwe isikhiye. Imoto ayisavumi ukusuka. 
Iyaklokloza nje kuphela, ingadumi isuke. Usamile uyabukela uMafutha. 

“Le moto isivusa lo mkhuba wayo,” 
kusho uJoe. Azame futhi. Imoto 
ayisuki. Behle bavule ngaphambili futhi. Kuyahwalala njalo akumile. 
Cumba, cumba, bavale bangene. Imoto ayisuki. 

“Kodwa bakithi singezame nokuyidudula, mhlawumbe isuke?” kubuza 
uKaMaseko, sezimfinineka izinyembezi. Behle, kusale umshayeli. 
Bayidudule ibangana. Kunzinyana impela ngoba akwehleli nakule ndawo, 
yindawo nje eyicabazi. Asondele azobadudulisa noMafutha. Ize idume 
ngelikade. Bangene. Isuke. Bavayize sebevalelisa kuMafutha. NoMafutha 
aphakamise isandla esebavayizela. Ikhanyise manje imoto. 

UKaMaseko uyathatha uyabeka manje engqondweni. Uselokhu ecabanga 
nje ukuthi umyeni wakhe usefike kudala ekhaya. Sebemangele nje nezingane 
ukuthi udliwe yinja uyinyama yini. 

Kuthe uma ifika lapho umgwaqo wenza khona isiphambano, yajikela 
ngasesandleni sokunxele, yabheka lapho beqhamuke ngakhona beseza 
kwaMafutha. 

“Engathi kufanele siphendukele ngasesandleni sokudla nje bobhuti, 
akunjalo? Bengithi siqhamuke ngapha emini sisafika,” esho ekhomba 
uKaMaseko. Uyaziqinisa, uvalo selukhona. 

“Akunjalo. Siqhamuke ngapha. Nguwe ongasaboni. Kufanele kodwa, 
indawo awuyejwayele,” 
kusho uJoe imoto isidledlemuka ngempela. Athuleke 
uKaMaseko kodwa engenelisiwe neze. Uyabona ukuthi beduka ngempela 
manje nehlathi. Habe! Nakhu sebephuma ehlathini. Dukuduku bangene 
kwelinye. Isinindolo. Akakhumbuli mpela uKaMaseko ukuthi bake bedlula 
kwelinye ihlathi, nokwenza elikhulu kanje, beseza neno. Ihambe kuze kube 
mnyama kakhulu imoto. 

“We Sisi, uzowukhokha ngani lo phethilolo wami engikuzulise kangaka 
ngawo?” 
kubuza uJoe, umshayeli phela. Ethuke ngokunye uKaMaseko 
esezwa amazwi ajiye kanjalo, nokuncokola sengathi akusekho, kodwa 

71 


azame ukuziqinisa. 

“Ucabanga ukuthi uphethilolo wami ongaka ohambe ngawo 
angiwukhiphelanga mali yini?” 


“Hawu, ingani awushongo ekuqaleni ukuthi ngizokhokha, nokwenza 
ngikhokhele nalolu hambo lwenu lwangapha ehlathini? Kulungile phela 
ngizokhokha, angenqabile. Imali ikhona. Into nje bengilinganisele imali 

yokuya nokubuya edolobheni.” 
“Kahle ngamatshe. Angikasho ukuthi khokha. Bengisabuza nje.”

 Iqhubeke imoto iguduza. Makhathaleni ime. Kuphakathi ehlathini. 
“Uzokwehla-ke Sisi, siya nawe kunansiya indlu,” 
nguJoe lowo okhipha 

izwi elingumthetho. 

“Hawu Nkosi yami, ngabantabami! Ngaze ngafa mina kababa!” 
kuzikhalela uKaMaseko. 

“Awehle wena, uvale emlonyeni. Ubani othe uzofa? Awenze le nto engithi 
yenze ngaphandle kokukhuluma okuningi. Phela nakho ukufa ungafa nje 
kujike kungazi muntu ukuthi washonaphi uma uklina.” 
Asho anxaphe uJoe. 
USam abambe uKaMaseko ngengalo baphume bahambe bayongena endlini 
ebonakala ikhanyiswe yizibani zemoto. Ayicime imoto uJoe. Alandele.

 Ngakusasa kusempondozankomo, bamthatha uKaMaseko ngemoto 
baguduza naye. Wayeboshwe ngeduku ebusweni, kwathiwa wathi nje nkente, 
iyangena insabula. Nezibhamu banazo ababhemu laba. Yimigundatshani 
yoqobo ngoqobo. Ivutheleke imoto. 

“Engathi yimoto yamaphoyisa nje lena esizohlangana nayo?” kubuza 

uSam. Nokho kutholakale ukuthi akugqamile kahle, ngoba nakhu alikaphumi 

ilanga, nezimoto zisakhanyisile. 

“Kungaba yiyo, kungebe yiyo,” kusho uJoe. 

“Kodwa bengishilo ukuthi asisukuzikhipha izinombolo zemoto ngoba 
kuzosolisa. Bekungcono sigaxe zona ezaseJozi.” 


“Sewukhala emva kwendaba-ke. Akusasizi. Akusiwo futhi amaphoyisa 
lana, ngenye nje impatha lena esethusa ngenyoka efile,” 
kusho uJoe. Nebala 
baphambane naleyo moto efana neyamaphoyisa. 

“Kodwa-ke akusafuneki silale ngqu ngoba ...” 
USam aphazanyiswe 
ukubona enye imoto esolisayo imile ngaphambili. Nemoto yabo nje 
ayethembisi kahle ngoba elinye iso layo alikhanyi kahle. Nebala, ibasolisa 
nje le moto yiyo kanye eyephoyisa lomgwaqo. Libamise. Ahlale emafutheni 

72 


uJoe. Kube abafulathele ngejubane, bezwe nje, “Qhu!” Kudutshulwa isondo. 
Iphaphalaze imoto iyophonseka esihluthu. 

Ubuya kancane nje umqondo kuKaMaseko, ulele embhedeni. 
Usesibhedlela. Ekhanda ubhandishile ngoba wathinteka engozini yemoto. 
Nengalo yangakwesokunxele ibhandishiwe. Kukhona abamzungezile 
embhedeni, abazombona. Ngabakubo, kanye noNtokozo, nabazali bakhe. 

Emva kokubuza konke ngendaba yokulimala kwakhe, echaza, bese 
bemchazela ukuthi izigebengu zaphuma zingenamyocu. Nokho-ke amacala 
obugebengu amaningi, kuhlangene nawokuhamba ngemoto entshontshiwe, 
nokungemi uma bemiswa, azilahla. Bembeswa amabhantshi aluhlaza. 
Maqondana noKaMaseko, izigebengu zazithe zazimthole endleleni, ecela 
ukugitshezwa, ngalo lelo langa ekuseni. 

“Ngiyethemba uyizwile-ke umkhwenyana indaba ukuthi ihamba kanjani,” 
kusho uMaseko. 

“Kuyezwakala,” kuphendula uJiyane, uNtokozo. 

“Uyamxolela umkakho?” 


Ake athule uNtokozo, kuze kuthathe uyise, nakhu phela naye ukhona, 
athi, “Mxolele Mntanami, njengoba sekuke kwaxoxwa ngaphambili.” 


“Indaba yona izwakala kahle. Kodwa lokho akwenzi mehluko kulokho 
ebesengikushilo ukuthi mina sengilinde isehlukaniso. Kade ngangimeluleka 
ukuba ehlukane nokuhamba egibela izimoto angazazi, kodwa engakuphezi 
lokho.” 


Akhale kakhulu uKaMaseko, khona elele embhedeni, zehle zingene 
ezindlebeni. Naye axolise, “Ngiyaxolisa kakhulu myeni wami, ngiyaxolisa 
Jiyane wami! Hi! Ngiyashweleza Jiyane wami, lixhoshwe libheki ..... le! 
Angiphinde Nkosi yami ngi ...gi ...be ... le izimo ..to, ngifunde kabuhlungu 
Jiyane wami!” 


“Mxolele Mkhwenyana, njengoba nathi sikade sincenga,” kusho uMaseko. 

“Cha! Lezi zigebengu, zigange ngaye. Ngakho-ke yinto engexoleleke 
leyo,” kubhoka yena uNtokozo. 

“Yebo, kunjalo, kepha asithathe lokho okushiwo ngodokotela uma 
bemhlola, ngokusola ngoba bethola ehamba nezigebengu, futhi evalwe 
amehlo, abathe kube ngozi makhaza,” kusho unina kaMaseko. 

73 


“Nenhlawulo yenkomo phela bese beyikhokhile Ndodana, njengoba wazi. 
Mxolele umkakho,” kusho uyise kaJiyane. 
“Thina sizodala uxolo Ndodana. Asifuni ukunishiya ningaxolelene. 

nje uma kuxoliswa,” kusho unina kaNtokozo. UKaMaseko yena ulokhu 

ekhala, zehla mi. 
Kuke kuthi nya. 
“Kuyezwakala.” NguNtokozo lowo. 
“Asidinde isililo uKaMaseko. 

74 


10 


Noma Nini 

N. e. MbeSa 
Sekuzwakala ngonqambothi nje ukuthi ziseziko izimbiza lapha kwaSithole. 

Phela namuhla umama wekhaya uzibambele mathupha. Ungene uthe shi 
ezimbizeni, nakhu phela umyeni wakhe uyabuya kule mpelasonto evela 
eCape Town. Kanti nabantwana babo akugeji, bazobe begcwele lapha 
ekhaya. 

“Sanibonani bo! Hawu, MaShandu, asive sinivumile isipinashi dade. 
Siyakhephuzela, ngimfunge uSizaba.” 
Aphakamise ikhanda ugogo ezwa 
izwi lomkhokheli wabo, umama uDuma. Athi engakaphenduli aqhube 
umkhokheli athi, “Hhiya, kanti nguwe Gogo! Uyazi uma ugobile lapha 
esivandeni ungafunga uthi yindodakazi yakho.” 


Babingelelane-ke nogogo. Bedlule nasempilweni, nakwezezitshalo 
engadini, baze bangene nakwezenkonzo. 

“Chabo, ungasendlini uMaShandu, ngena umbone Mkhokheli.” 


“Hawu, shono bo. Uzwa ngempumulo nje ukuthi kuphekwe okwehla 
esiphundu,” kusho umkhokheli engena ngasekhishini. 

“Ayibongwe Mkhokheli wami. Kodwa ninjani? We! Angisakwazi 
nokuxhawula, izandla azizinhle,” 
asho uMaShandu emnikeza ingalo 
umkhokheli. Naye axhawule ngenhla kwesandla. “Ayibongwe mama 
uSithole. Cha, siyavuka sibona ilanga nje.” 


“Cha, lona liphumile, kodwa-ke ayikho into esingayenza ngalokho. 
Hawu, namuhla akekho uSizani, uzibhukulele wena,” kusho umkhokheli 
ehlala khona kuleli khishikazi lakwaSithole. Uma eliqhathanisa nelakwakhe, 
yihlaya phela leli. Leli yisithabathaba esicishe silingane no-four room 
wakwakhe. 

“Cha, ukhona noSizani, kodwa ngike ngithande ukuzibambela. Phela 
uma umndeni uzophelela, ngiye ngithande ukukhipha unyawo.” 


UMaShandu ube esemenzela inkomishi yetiye ayithandayo. Bathwithweke 
kanyekanye; behlise namakhekhe asanda kubhakwa manje. UMaShandu 
udamane esukuma enaka izimbiza zakhe. Bathe bangedlula kwezebandla 

75 


abeze ngazo umkhokheli, wezwakala ethi, “Hawu, kwangathi awuncibilikile 
Mama, imikhuhlane yini?” 


“Bala uyaqaphela bo. Uyazi Mkhokheli ngibeleselwa yiphupho lapha. 
Angazi ukuthi ngabe lingibikelani.” 


“Hhiya, mhlawumbe amawongowongo enyongo nje. Nakhu futhi 
kuyashisa, umuntu akalali kahle.” 


“Kepha-ke Mkhokheli sekungaze kube ubusuku obuthathu bulandelana? 
Sengiqala manje ukulinaka.” 


“Hhiya Mntanami, anginishiye manje, funa kuze kushe izimbiza zakho. 
Sibonene bo! Usuyongibonela kuMatshana,” kusho umkhokheli elungiselela 
ukuhamba. Kusobala akalishayi mkhuba iphupho leli. 

Athi lapho embheka uMaShandu amthole ukuthi imicabango yakhe 
igxilile, kumbe kulo iphupho. Athi dedelele umkhokheli, maqede athi, 
“Hawu, wena kaNdaba, phupho lini kanti na leli elikukhungethe?” 


Adonse umoya uMaShandu athi, “Hawu, yinsumansumane lena. Ngiye 
ngiphuphe sengathi ngamukela isinkwa kubaba.” 


“Uma uthi >ubaba= usho kambe uyihlo noma uMatshana?” kungenela 
umkhokheli. 

“Yebo, ngisho yena uSithole. Ngithi lapho ngithi ngiyasemukela 
kumane kuqhamuke isivunguvungu ongakaze usibone selokhu wazalwa. 
Isivunguvungu simane siphephethe umhlaba engimi kuwo, uguguleke 
kuze kusale lapho kumi khona izinyawo zami. Khona manjalo, kungabe 
kusaba isinkwa esiphethwe uSithole, siphenduke ingane ezelwe, esongwe 
kahle ngezingubo. Idedeleke ingane iphephuke nomoya ezandleni zami. 
Ngiphaphame sengikhala ngithi,>Hawu umntanami=!” 


Kuthi ukuthi cwaka lapha endlini. Kuzwakale igovu lalapha ekhaya 
likhuza libabaza ngasesangweni. Kuqhamuke okuyisimaku salapha ekhaya 
sekugulukudela, kwenanela igovu kuyophuma ngomnyango. Ezwakale 
ugogo ethi, “Thulani nina, fuseki Master, nawe Snowy fuseki!” 


Athathe umkhokheli athi, “Bala MaShandu, noma ngingemchazi 
wamaphupho nje, sengathi likuzela nalukhulu.” 


“Nibakhulu ekhaya,”• 
kusho kungena uMphiwa, indodana yalapha 
ekhaya ilandelwa umakoti wayo uDelisiwe. Ngemuva kwabo kubhuduzela 
abantwana babo ababili, bayagegetheka, babangisana ngogogo wabo. 
NoSnowy naye akazibekile phansi, weqa amangqabithi ukujabula. Asukume 
uMaShandu naye abawole abazukulu bakhe kubheke lena nalena. 

76 

Nomkhokheli azibone naye esevalelisa kuwo lowo mnyama. Ubesephume 
ngesango, nogogo naye esemvalelisile, lapho ecabange khona ukuthi 
akasashongo ukuthi usebone ukuthi kuhle umhlangano kaMaria ulethele 
uMaShandu imisa ngoLwesine. 
” 


“Siyabonana Apple Face. Siyaphila, wena unjani?” 
kuphendula 
umkhokheli. 

“Ngize lapha kwaNdunankulu uSithole. Ukhona nje uMaShandu?” 


“Maye, waba njani kodwa Apple Face! Ukuqale inkulumo umuntu aze 
acishe akwethembe, avuke uSizaba. Manje usumane uyasheba nje.” Usho 
nje umkhokheli usekhuluma yedwa, ngoba nanguya u-Apple Face esethi 
akayongena kwaSithole. 

Phela u-Apple Face isiyabhuyabhu sendawo, akekho oyazi kahle hle 
imvelaphi yakhe. Kuthiwa u-Apple Face nje ngoba yintokazi ezithandayo. 
Ihlale ishaye ezimhlophe qwa. Ihlale isho ngamasokisi, yize noma 
esenamaladi. Ebusweni lapha uphawuda yilapho ubuzwa khona. Izindebe 
zihlala zibomvu tebhu. Yingakho ebizwa ngo-Apple Face nje. Kuye kuthi 
lapho esegcwaneka kakhulu, athathwe asiwe eMgungundlovu, kwabagula 
ngengqondo. Uye umbone ngobungcono ukuthi ubuya khona. Kodwa 
namuhla sengathi sezisondele izinsuku zangaseMgungundlovu. 

“We Gogo! We MaShandu! Ake ningivulele!” 


“Hawu, yehheni Sizani, ake ubheke ukuthi ubani lowo omemeza 
esangweni,” kusho uMaShandu. 

“Yebo Mama. Uzwe ngani lokhu nezinja azizibekile phansi nje?” 


“Hhiya! Ngivele ngabona ukuthi u-Apple Face lowo.” 


Anqonqoloze u-Apple Face nezinja zithi azimthathe, zimhalela 
zingaphakathi. 

“Yini Apple Face? Ufunani ilanga liyoshona nje?” 


“Sizani, angifuni wena mina, ngifuna uMaShandu; ngijahe kabi.” 


“UMaShandu usaxakekile, unezivakashi. Nginikeze umyalezo wakhe.” 
Usho nje uSizani unqanda nezinja. 

“Ungangibhedeli mina wena. Mina angihlanyi. Awufundisiwe wena 
Sizani. Imfihlo ngingakutshela kanjani?” 


“Mfihloni na leyo Apple Face?” 


“Ngiyeke phansi wena. Mina bengifuna ukutshela uMaShandu 
ngendodakazi yakhe. Sala-ke.” 


77 


Ithuba lokuzwisisa kahle usalithathaphi uSizani, lokhu nanguya u-Apple 

Ekhaya lapha nobaba uSithole usefikile. Phela njengoba iphalamende 
lisazovalwa isithutshana nje, nabo basathola ikhefana. Nanxa kumnandi 
impela nje, kukhona abantu ababili okusengathi banomzwangedwa. 
Labo phela uMaShandu nephupho lakhe, noDelisiwe obonakala sengathi 
akamnandi kahle. Kodwa ngoba akabike mkhuhlane, indaba iyoba phakathi 
kwabo noMphiwa. 

Kuthe lapho sekudliwe isidlo sakusihlwa, uMphiwa wabika indledlana 
ephuthumayo, ezodinga athi shelele. “Mphiwa, ndlelani lena ekudinga lapho 
liyoshona? Anikhathali yini? Angithi ububambe isitelingi, kuphi lena eGoli 
lapho nivela khona?” kubuza uyise. Engakaphenduli uMphiwa, noma ubani 
uyifunda ivaliwe ebusweni bukaMphiwa ukuthi kukhona okumshalazisayo. 

Kanti noDeliwe ungathi ugane unwabu. “Mphiwa uyihlo ubuzile,” 


kuxhuma uMaShandu. 

“Chabo, Mama, ngizwile, bengisazophendula. Baba, nokho angikhathele 
kangako. Ngi-... nginomyalezo womngani wami uZazi lapha eMbilo. 
Ngizothi qu nje, ngisheshe ngiphenduke.” 


UDelisiwe acele oxolo, athi usayolungisela abantwana egumbini labo 
lokulala. Athathe lelo thuba uMphiwa ayophuma ngasekhishini, kuzwakale 
ngemoto isuka ngesivinini. “Ngiwafunge amaJobe, kukhona okunuka 
santungwana phakathi kwalaba bantwana. Ungalali ungahoshanga umoya 
kumakoti, wena kaNdaba. UMphiwa ngizobonana naye kusasa mina,” 
kusho uSithole. 

Emuva kwethutshana aphendule uMaShandu athi, “Yebo Baba.” 


“Hawu, yini sengathi nawe awumnandi nje? Kwenzenjani?” 


“Cha, Baba, ngabe ngiphilile ukuba angihlushwa yileli phupho 
eselingibelesele ubusuku obuthathu obulakanyene.” 


“Hawu, sewungaze utshodiswe yiphupho nje? Uyangizwisa nje Gogo?” 
kubuza uSithole egegetheka, ephendukela kugogo. Phela ugogo lo unina 
kaMaShandu. Ngokushonelwa umyeni wakhe, wabe eselandela indodakazi 

yakhe, nakhu phela yayinguzinyobulala. 
“Uphupha undiza ngebhanoyi lingabe lisahlala phansi yini?” kuncokola 

yena uSithole. 

“Hhayi, uyakhuluma nje ngoba ungazi wena. Ngivuka ngikhala 

okwangempela wena.” 


78 


“Uthi awuzukuphelelwa zinyembezi pho? Usho ukuthi uma usikhihla 
kangako, asekusele inkeshezana yazo pho?” 


“He-he-he! Hhayi bo, Mkhwenyana, musa wena ukungibulala ngensini.” 


Ngalena egumbini labantwana kuzwakala amazwana amancane 
eshintshana ngempikiswano yabo. Unina ulokhu ezwakala ekhuza ukuze 
kungaliwa. Ngapha ekhishini uSizani useqedile ukugeza izitsha, useqoqile. 
Akhumbule ukuthi akasamtshelanga uMaShandu ukuthi u-Apple Face 
ubezobheda athini. Umama walapha ekhaya wayenendodakazi eyithathaphi? 

“Sizani! We Sizani!” 


“Yebo Gogo!” 


“Awungiphe amanzi okuphuza ngehlise le nsini Mntanami.” 


“Obaba nomama-ke bona?” 
kubuza uSizani eselunguze ngapha ngakubo. 

“Thina nobaba sicela itiye Sizo.” 


Uthe lapho eselethe itiye uSizani, abesebuza uMaShandu athi, “U-Apple 
Face ubethini Sizani?” 


“Nakho-ke! Ungayeka ukuphupha kabi njengoba usunaka nokushiwo 
ngo-Apple Face?” kubuza uSithole egoqoza itiye lakhe. 

“Habe, uthini uMatshana? Phela u-Apple Face akahlanyi ngaso sonke 
isikhathi. Ingani wake wasixoxela ukuthi wayengusigaxamabhande kanesi! 
Utheni Sizani?” 


“Uthe ubefuna ukukhuluma nawe akutshele ngendodakazi yakho.” 
Bahleke bagegetheke uSithole benomkhwekazi wakhe. Lumuthi nke uvalo 
uMaShandu, kudedeleke inkomishi imbhunyele ngetiye. Utheni u-Apple 
Face? Athi jeqe kumyeni wakhe, athole ukuthi abamnakile, asukume maqede 
angene ekamelweni labo. 

Angene maqede azilahle embhedeni. U-Apple Face utheni? Wazi ngani 

ukuthi yena wake waba nengane yentombazane? Ungathi ngisho unina 

engayazi le mfihlo, yena eluhlanya nje, uyinuke emoyeni yini? 

Akhumbule ngaleyo minyaka engamashumi amabili eyedlulayo. Ngemuva 

kokusifihla isisu ayesikhulelwe, kwaze kwafika isikhathi sokubeletha. 

Angayikhohlwa kanjani intombazanyana yakhe? Phela umkhango 
omhlophe phezu kweso layo langakwesobunxele akazange aphinde 
awubone kumuntu. Wake wazizwa eseba nothando lwentombazanyana 
yakhe. Inkinga kwakuwukuthi wayengeke ayigcina. Kwakufanele ayilahle. 
Unina noyise babeyombulala nya. Ikusasa lakhe-ke? Cha, ngeke ayigcine 
le ngane. Wayibuka wazidelisa ngayo ngaphambi kokuba ayisonge kahle 

79 


ayibeke ngalapho kwakuzodlula ngakhona amasistela. Azoyithola maqede 
ayikhulise, yena bese eziqhubekela nempilo yakhe. Kepha ngoba lena 
ngempela yimfihlo yakhe nje? U-Apple Face uyithathaphi le nto ayishoyo? 
” 


Akambonanga ukuthi uSithole ungene nini lapha ekamelweni. “Hawu, 
ngabe kanti yini MaShandu? Pho usu...usuze uyathandaza! Ngathi kanti 
kuyancokolwa, kanti umuntu usezalelwa yinja endlini,” asho ehlala eduze 
komkakhe, emsondeza kuye. 

“Yini Sithandwa sami? Yini lena ekuhluphayo? Ngitshele.” 


Aqabuke uMaShandu kube sengathi uvuka ebuthongweni. Qaphela 
MaShandu. Ungayivumela kanjani imfihlo yakho yeminyaka engamashumi 
amabili izodaluleka manje? Ngeke bo! 

“Hhayi, Jobe, akukho lutho. Ngizobuye ngikuxoxele ngephupho lami. 
Yithi ngiyogeza ngishintshe, nakhu sengithelwe itiye.” 
Amangale uSithole 
ukuthi njengoba kade nje ephumile ngale kanti ubegubhani lapha ekamelweni. 
Ngabe kukhona yini okudlula leli phupho okuhlupha umkakhe? Hawu 
bakithi, selokhu ashada nale ntombazane yasemaMbatheni, yamkhulisela 
abantabakhe, akakaze uMaShandu abe njena. Ukuthi akamzalelanga ngane 
lokho akukaze yena kumphathe kabi. Pho khona kumkhathaza umkakhe, 
sekungabe kususwe yini namuhla? Ingxangxa ayivami ukubonakala 
ngaphandle kungekho okuyethusile. Ngenhlanhla usazoba nethutshana 
esekhaya, liyogcina libhobokile leli thumba. NoMphiwa naye ufika nenye 
insumansumane nje. Angakubonanga uSithole okwenziwe ngu-Apple Face. 

Naye-ke useze aficwe uMaShandu ethe dedelele phezu kombhede. “Kade 
sengikhuluma noDelisiwe. Sengathi akasaqhubi kahle uMphiwa, useqala 
ukuphithizela. Uthi uDelisiwe usola sengathi useqonyiwe lapha esibhedlela 
kwaKhangela.” 


“Mameshane! Yini lena ongixoxela yona? Lo mfana ugila lumbo lini 
emzini kababa madoda? Uphi yena lowo Mphiwa, usefikile?” 


“Cha, Baba, sesikhulumile thina noDelisiwe. Ungathathi ngamawala, funa 
uthuse inhlwa kanti isavele ngekhanda. Ngimehlise umoya mina uDelisiwe, 
ngathi ngizokhuluma naye uMphiwa kusasa.” 


Ngemuva kwesithutshana, aphefumule uSithole, “Impela ake ngizibambe. 
Noma uyakhuluma lo mfana ukhulumela wena. Bese ngingezulala, 
ngimlinde aze afike ngizombamba ngazo zombili, ngimfunge udadewethu. 

80 


Uma kunje, kudela owaziyo ukuthi ikusasa umuntu lizomlethelani.” 


Umkhokheli uthe nje lapho esezofika ekhaya, nangu u-Apple Face 
eqhamuka eza kuye ngejubane. “Hawu, Apple Face, nyokana eluhlazana 
mabonwa abulawe! Kade ulaphaya kwaSithole, manje usulapha?” 


“Hawu, ngajabula ukukufica Mkhokheli. Dade, nginentshisekelo 
yokubona uMaShandu.” 


“Yini lena omfunela yona kangaka umkaSithole Apple Face?” Athi lapho 
embheka u-Apple Face umkhokheli abone enye nje intombazane ephile 

kahle engqondweni, hhayi loluya hlanya. 
“Mama lena imfihlo engimelwe ukuyitshela uMaShandu kuphela, 

kodwa-ke njengoba ukubonana naye kufana nokubamba utalagu, ngicela 
ukukwethemba, ngitshele wena Mkhokheli.” 
Abone manje uMkhokheli 
ukuthi kulo mzuzwana akakhulumi naluhlanya, akakhulumi na-Apple Face, 
ukhuluma nomuntu saka. 

“Qhubeka Apple Face, ngilalele.” 


“Lena Mkhokheli yimfihlo yerosali. Iphakathi kwami nawe noMaShandu. 
Uyigcine iyimfihlo. UMaShandu unendodakazi esiwumhlengikazi 
kwaKhangela. Ngiyayazi ngoba wabelethiswa yimina. Le ngane yazalwa 
nomkhango phezu kwehlo langakwesobunxele. Angiphindanga ngawubona 
komunye umuntu ngaphandle kwayo. UMaShandu wayilahla le ngane, 
noma-ke wayishiya esibhedlela lena ePiet Ritief.” 


Kumane kuheleze umoya esiswini somkhokheli, kuphele nabesekudlile. 
Uma engezukukholwa yile nto eshiwo u-Apple Face uzothi kungenxa yani? 
U-Apple Face wazi kanjani ukuthi uMaShandu owasePiet Ritief? Noma-ke 
uyahlanya? 

“Manje nami ngabe sengigula ngengqondo. Sekuthi nje makhathaleni 

ngelamelane nentombazane enomkhango ofana ncamashi nalowo wengane 

eyazalwa uMaShandu eyintombazane. Akekho owazi le ndaba ngaphandle 

kwami naye. Yiyona leya ndodakazi yakhe noma kuthiwa izinto ziyafana.” 


Athi umkhokheli esajamele u-Apple Face bese iqhamuka iveni 
ngesivinini esikhulu. Ithi lapho isizodlula ngakubo abone ukuthi ilayishe 
abafana bebhola ngemuva. Basho abafana ngemimpongo: “Apple Face! 
Apple Face!” Kuchwaze ngale ndlela edida ikhanda-ke ku-Apple Face. Avele 
athi uyabathuka izwi lakhe limuke nomoya. Asuke lapho ahlabe ngejubane, 
nemoto ndini ishaye ichithe. 

Uthe umkhokheli lapho engena kwakhe naye kwase kuduma ikhanda. 

81 


Izigameko zale ntambama ziyayeqa ingqondo yakhe. Uma ethi uyazihlaziya 
akazi ukuthi angaqalaphi ayophelaphi. 

Ugogo uzilalele nje yena kuhle kudelile. Futhi uthi uyokhohlwa yini 
yinhlanhla aba nayo? Nanxa uzinyobulala wakhe engazalanga, angathi 
ufunani? Intombazane yakhe yaziphatha kahle yaze yazitholela uSithole 
efelwe umfazi. Umntwana wakhe umphathe kahle uSithole nabantabakhe 
ngendlela emangalisayo noSithole isimangaliso somnumzane naye 
wamamukela lapha ekhaya ngendlela emangalisayo. Umuntu owona umdlalo 
sekuwuyena uMphiwa. Kodwa bazobonisana kahle sebebobabili ngomuso. 
Uyazi ukuthi uyazithatha izeluleko zakhe. 

USithole noMaShandu bagcine bezokhuluma ngephupho baze 
bazunywa ubuthongo. USithole ubuyekeze izehlakalo zantambama kwaze 
kwaba yindaba. Ubezimisele ukumlinda lo Mphiwa aze ambone ukuthi 
ufika nkathini. UMaShandu ziyime emthumeni ukuthi nxashana eyiqala 
eyephupho uzoma lapho isikuphi. U-Apple Face kumele ambone kahle 
ngomuso, bakhulume. Izoze ithi ingaba nkulu ingabe isazekeka. 

Yeka intombazanyana yakhe ayilahlayo! Mhlawumbe ukuba wayigcina 
ngabe akunje namuhla. Uthando luyisimanga. Aluzwakali ukudepha kuze 
kube mhla sekwahlukwana. Kuzofuneka aphindele ePiet Ritief ayoqala 
amfune umntanakhe. Pho lokhu nasesibhedlela wayebhalise ngegama 
elingekho nje? 

Awakhumbule amazwi omhlengikazi owayembelethisa, “Hawu 
intombazane yakho inomkhango wayo yodwa vo! Uyoyibona ngawo noma 
nini. Ngisho noma nini Sisi, uyezwa? Nami ngisho noma sengigugile 
isingeyisa ngoyibona ngawo.” Cha, uzoyifuna ayithole. 

UDelisiwe yena akazange abuthi qothu. Egumbini labantwana sekuthe 
cwaka, sebelele. Yena uthatha ebeka. Indoda umalala ephenduka. Ngeke 
uyethembe. UMphiwa usezobukisa ngaye kanje phambi kwabazali bakhe? 
Kodwa akusenani. Inhlanhla anayo ngabazali bakaMphiwa ungafunga 
ukuthi uMphiwa wanquma kuyena. Uyadlala uMphiwa. Le mpi ayiqalayo 

82 

bazoyilwa naye umama wakhe engakuye. Ushilo umama wathi le 
ntombazane uzoyifuna aze ayithole. 
 

Uyagqoka nje uDelisiwe uyazibuza eziphendula. Ingabe kugula ugogo? 
Ubaba? Pho amaphoyisa? “Ngiyezwa Mama,” asho evula. “Yini Mama, uphi 
ubaba? Kwenzenjani?” 


“Ngikhona Mntanami Delisiwe. Sikhona sonke. UMphiwa oshayise 
nemoto. Asiphuthumeni, balimalele eClairwood.” Ukuthi baphume kanjani 

baze bayofika kwaKhangela, yena Delisiwe ngeke aphinde azi. 
Sekuwubuyaluyalu abahlengikazi nodokotela bephambana bephangelana 

ngokusiza uMphiwa kanye nentombazane abalimele nayo. UMphiwa uyopha 
kakhulu, kodwa ubukeka ezoba ngcono ngoba uyakhuluma. Owesifazane 

uphuke imilenze yomibili, ikhanda alinalutho. UMaShandu usemgonile lowo 

wesifazane izinyembezi izimpophoma. Hawu, umama wakhe lo osegone le 

ntombazane ebisemotweni noMphiwa! Kanti emhlabeni kunjani? 

“Dokotela, umyeni wami uMphiwa uzophila kodwa?” 


“Cha, nokho likhona ithemba. Kodwa sizodinga ukuyohlinza ekhanda 
sibophe umthambo owophayo.” 
Baphendukele kuMaShandu olokhu 
ememezile. 

“Hawu umntanami Nkosi yami!” 
Intombazane enomkhango phezu kweso 
langakwesobunxele imane ithi njo kulo mama okhala ezimaconsi oyigonile. 

83 


11 


USihawu Nesihawu 

N. e. MbeSa 
Uhlezi phezu kwedwala uSihawu, ubuka amanzi egeleza emuka nomfula 

ebheke ezansi. Akazi noma kuntwela ezansi, noma kuyahlwa yini. Kuxabene 

ubendle emqondweni wakhe. Akwaziyo kahle hle, ukuthi amazwi kadokotela 

awabuyanga elambatha. Kumanje nje, agelezisa kuhle kwamanzi engenisisa 

emqondweni wakhe. Uyawetshisa-ke manje. Kubuye kube sengathi 

akezwisisanga kahle. Kodwa amazwi kadokotela usawezwa ethi, “Hawu 
ndoda, imiphumela yokuhlola kwami ayimihle. Nokho-ke kungcono ngoba 
ngase ngikuhlomisile mfowethu mhlazane ngikuchazela,” kusho udokotela, 
insizwa yakoNgcolosi. 

Phela besasuka phansi nemfundo yabo babendawonye ezikoleni zendawo 
yakubo kwaSwayimani. Behlukana lapho yilowo nalowo eselandela 
umkhakha wakhe. Njengendodana yenkosi uSihawu wayofundela ezokufuya 
lena ekolishi eCwaka. Yena-ke uZwakele wakwaNgcolosi waya kofundela 
ubudokotela kwaKhangela. Usemane waba lusizo impela njengoba 
esewudokotela wendawo nje. 

“Cha, wena Zwakele mfowethu, ngifuna nje ukuba nesiqiniseko sokuthi 
ngiyazala ngaphambi kokuba ngithathe. Ubaba ukubeke kwakhanya kwathi 
bha lapho ephangalalayo ukuthi ifa lakhe liyothathwa yileyo ndodana 
eyoveza indlalifa phakathi kwami nomfowethu wasekhohlo uZitha. 
Yingakho-ke ngizokuzwa ukuthi nginakho yini ukuthi ngihlolelwe isimo 
esinjalo. Futhi-ke wena wakithi uyayibona ukuthi le ndaba ayiphumuzani.” 


Ngaphambi kokuba uZwakele amchazele ngokuhlola azokwenza kuye 
uSihawu, wake wazibuza waziphendula ngale ngwadla eqalwe yinkosi 
yakwaLuthuli emndenini wayo. Yize izindaba zeziguli zakhe engabuyi eze 
nazo ekhaya, lena uke wathi ukuyibhunga nonina. 

“Phela indaba yakwaMadlanduna Zwakele isuka kude kabi. Ukuze 
kubuse uyise kaSihawu nje, kwase kudlule izizukulwane ezintathu indlalifa 
ingazalwa kwaLuthuli. Kwayona inkosi ekhotheme sengathi yavela ngoba 

84 


izalukazi sezikhulume nomfowabo wenkosi ongesiye owasendlunkulu. 
Wayalwa ukuthi axazulule lesi simo ngokuphelezela indlunkulu yomnewabo 
lapho iyotheza. Lelo yisiko lokuzalela umfowenu lapho sekubonakele ukuthi 
akazali.” 


“Ho-ho! Uthini uMama? Leyo nto ingenzeka kanjani? Umfowethu 

angenzeleni kumkami? Suka wena Mama, ngiyaqala ukuzwa le nto 

oyixoxayo,” kusho uZwakele engena unina emlonyeni. 
“We Zwakele, nithi niyazi ngoba nifunde nagogoda kwezempilo. Umuntu 

nimazi ubuze bakhe yize egqoke waphelela waze weleka ngejazi. Anazi lutho 

uma ningawazi amasiko enu ajulile. Naye owesifazane udonswa ngendlebe 
ukuthi kwakhiwa umuzi wakhe. Akufanele umyeni wakhe asole ngisho 

isilabi. Uma ingake ivele indaba, izingane zendoda zinganqumana imiqala.” 


Athathe uZwakele athi, “Mfowethu Sihawu, le nkinga ithuka ivele 
ngesulubezi nje, uma umfana ephathwe uzagiga esemncane engakangeni 
ebudodeni. Imvamisa sonke siphiwe inzalo. Uma-ke ebe nalelo lishwa 
umfana, kuyenzeka ukuthi angabe esabathola abantwana. Ngaphandle 
kwalokho nezifo zamasoka ziyayiqeda inzalo; kanti-ke nokhondolo nje. 
Kodwa-ke ukuhlola kwami akungibonisi noma abafana uyobathola noma 
cha.” 


“Uchaza ukuthini Dokotela? Mina eyami imizwa ayinalutho. Angizenyezi 
mina ngobudoda bami.” Pho kusho insizwa yakwabo esukile yawushiya 
lo mhlaba. Ayiyinhle suka wena! Yinsizwa ziphelele. Noma besakhula 
oZwakele yayingekho insizwa enhle njengoSihawu. Khona manje nakhu 
sekufanele edlulise lo myalezo wemiphumela, usefane waxegelwa amadolo. 

“Ngizwa kahle Sihawu, wena wakithi. Angishongo mina ukuthi kukhona 
nokuncane okuphazamisa ubudoda bakho. Qha, neze neze. Yimbewu 
yenzalo okungase kwenzeke ukuthi iphazamiseke. Uma ungase ungabatholi 
abantwana, kuyokuba imiphumela yohlolo lwami iqinisile.” 


* * * 

Aqalaze phezulu uSihawu. Okuzinyoni kucula kamnandi, kuzitika 
ngezindoni zekhethelo. Azikhiwa muntu phela nakhu zikwelenyoni. UMdali 
uzigcinele zona izinyoni. Zivuthwe zintothombela! Ethuswe umsinjwana. 
Athi lapho ebuyisa amehlo ezindonini, akhangwe umuntu ethi pheshe 

85 

phakathi kwemithi. Ukuba akanyathelanga ihlahla lahlofozela, ngabe 
akambonanga. “Yima lapho wena, yima!”Asho uSihawu ethatha amagxathu 
emlandela. Yintombazane, igodle umfunzana, iyabaleka, futhi ayigijimi, 

phakathi kwemithi. Ukuba akanyathelanga ihlahla lahlofozela, ngabe 
akambonanga. “Yima lapho wena, yima!”Asho uSihawu ethatha amagxathu 
emlandela. Yintombazane, igodle umfunzana, iyabaleka, futhi ayigijimi, 

Izabalaze intombazane ikhale ubumayemaye. 

“Yini? Ubaleka kangaka nje uxoshwa yini?” 
Aqalaze uSihawu, kodwa 
angaboni ngisho kwani okuyilandelayo. Athi lapho eyibheka, athole ukuthi 
yinhle ngendlela angakaze ayibone. Madoda! Imisebenzi kaSomandla 
iyamangalisa! Ingezindoni nje ezigcinelwe izinyoni, pho ibekwa yini 
lapha? Njengoba iyinhle kangaka, lobu buhle bayo bugcinelwe bani? 
Iyakhala, sekumanzi isifuba. Athi lapho esayibambile, igxume izame 
ukudlubulundela. Imizimba yabo ithintane lapho eyinkonkoshela, evimba 
ukuthi ingamphunyuki. Yize ikhala ungafunga uthi iyamamatheka. Aze 

ayinqobe uSihawu. 
Yena uSihawu kungahle kwenzeke aze afe engabizwanga ngangane. 

Abhokelwe yintukuthelo - nenkanuko. Kuthule kuthe cwaka manje lapha 

ehlathini okomzuzwana. Nansi intombazane enhle ngendlela emangalisayo; 
nansi inkanuko; nansi nempi elwayo ngaphakathi enhliziyweni yakhe. 
Ilwisana nenkulumo kadokotela ekuseni. Inkanuko nentukuthelo kumnqobe 
uSihawu. Iyazikhalela intombazane: “Hawu, kanti Nkosi yami, ngabe 
ngenzani? Ngoneni phambi kwakho? Hi-hi! Kodwa khona ngazalwa neshwa, 
sekungaze kungiphinde?” 


Ibuye ingqondo kuSihawu. Kodwa ngempela le ngane yabantu yenzeni? 
Kanti kuliqiniso ukuthi umuntu wesilisa uyafana nenja? Leli hlazo asezifake 
kulona? Khona manje lisu lini elingamkhipha kula manyala? Ukuba nje 
ubezinikeze ithuba lokulalela umcabango wesibili, ngaphambi kokulalela 
inkanuko nentukuthelo! Asukume azilungise ngokushesha, abe esesiza 
intombazane. 

“Dadewethu, thula, musa ukubalisa kangaka. Thula kancane ungilalele.” 


“Ngilalele maphi wona amazwi akho azokuchaza okudlula osukwenzile? 
Kodwa Nkosi yami ngisaphilelani? Awuvele ngani usale usungibulala? 
Hi! Hi! We mama!” 
Aphinde ayisondeze kuyena ayesule izimpophoma 
zezinyembezi. Nanxa isikhale kwaze kwadumba amehlo, isalokhu iyinhle 
njalo nje. Ayihlalise phansi, naye ahlale eduze kwayo. 

“Ngicela wehlise umoya ungiphendule. Ngicela ungixolele Dadewethu.” 


Iphenduke imbheke intombazane ngokukhulu ukumangala lokhu. “Mina 

86 

anginabazali. Ngingu-, nginguBathobile wa-, kwaShandu. Umzali wami 
wokugcina, umama, usanda kushona. Bengihlala naye lapha kwaMaqhilika 

Asho abibitheke futhi umntanomuntu. 

“Pho Bathobile uhamba ubaleka unqamula wedwa emahlathini nje, 
kwenzenjani?” 


Ikhale intombazane sengathi ayisayuthula. Ithathe ithi, “Ngiyocela 
indawo yokuhlala komalume laphaya eKupholeni. Hi! Hi! Sengi-, 
sengizithela kolunye nje usizi. Bekungenani nokuba ngishaywe yinyoka 
yangibulala, kuno-, kunokuba... Futhi ngiyakwazi wena. Uyindodana 
yenkosi yakwaLuthuli. Ngenzele umusa, sale usungibulala.” 


Ubuye wonke umqondo kuSihawu. Luthi alumqede uvalo. Kanti le 

ntombazane iyamazi? Pho enzenjani? Cha, elikamabulala lelo elishoyo 

alikaze lilunguze ngisho ukulunguza emqondweni wakhe. Yonke le nto 

idalwa ukungayivumi inkinga azobhekana nayo impilo yakhe yonke. Kubuye 
kuthi dwi futhi. Habe! Konje angase aboshwe ngalesi senzo? Lona izwe 
lizothini uma lizwa ihlazo elingaka alenzile? Enzenjani? 

Konje uma ihlukuzo lezindoni liwele phansi lenziwa njani? Ligcina 
libolele phansi uma lingacoshwanga muntu. Kolelamele walicosha liba 
ligugu. Ubevumelani ukunqotshwa yinkanuko? Pho ingane yomuntu 
bekufanele ngani akhiphele kuyo intukuthelo yakhe? 

Icoshe umfunzana wayo intombazane, ibibitheka zigobhoza izinyembezi. 

“Mana Bathobile, mana,” asho eyisondeza kuye. “Ngeke ukholwe yilokhu 
engizokusho kuwena esimweni esinje. Ngiyakuthanda Bathobile. Ngenzele 
isinyathelo esilandelayo, ungixolele. Fika-ke ekhabonyoko ungasho lutho 
ngakho konke okukwehlele. Mina ngicela unginikeze amasonto amabili. 
Ngizobe sengithumela abakhongi. Ngizokushada Bathobile ngikwesule 
lezi zinyembezi ukuphila kwakho konke. Ngizokushada Bathobile. Ngicela 
ungikholwe, ngikhuluma iqiniso.” 


Athule uBathobile ambheke ngamehlo akhe asedumbile. “Konke okunye 
angisenandaba nakho. Vele wena ungibulale. Ayikho into engisayiphilelayo 
emhlabeni.” 


“Endaweni yokukubulala, ngizogcwalisa impilo yakho yonke ngenjabulo 
engenakuchazwa. Ngiqinisile.” 


Akezwisisanga uBathobile nalapho uSihawu esemnikeza iwashi lakhe 
ukugcwalisa isethembiso sakhe. Useze afike emthonjeni wasekhabonina 
lapho uSihawu emphelezele wambeka khona. Yilapho esethele umzimba 

87 


ngamanzi, wahlala phansi, lapho sekubuya umqondo. Phela lezi zehlakalo 
esezimehlele kulesi sithutshana zingaphezu kokucabanga kwengqondo 

Kuliqiniso ukuthi nxa umuka nomfula ubambelela ngisho 
nangomsingizane. Uma esefika nale ndaba yokuthi useyogana ebukhosini, 
mhlawumbe umalumekazi wakhe uzomamukela kangcono, nakhu 
phela useza nengcebo. Kodwa-ke uqiniseke kangakanani ukuthi le nto 
akayiphuphile? Ukhona umuntu oqala ngokwenza lokhu abese ekushada? 

“Hawu, Bathobile, ubekwa yini lapha mntakadadewethu? Madoda, kanti 
ngabe leli so lidikizela nje kukhona elingibikela khona? Ngisheshisele, 
kukhona yini osekukwehlele Mntanami? We MaZulu, ake uthi gqi lapha bo!” 


“Yebo ngiyeza Baba; ngisasakazela izinkukhu umgqakazo.” 


Angene maqede umalumekazi, athi nhla uBathobile ashaye isikhwehlelana 
esincane. UBathobile amane azibonele nje ukuthi ayidumi kanje uma 
izosuka. 

“Yini Bathobile? Ungasho ukuthi usuhlulwe umsebenzi? Ucabanga 
ukuthi uzophila ngani na mame?” kubuza umalumekazi wakhe ephubuza 
isicephu ehlala phansi. 

Asithathe futhi isililo uBathobile. Kumane kumcacele nje ukuthi uma 
izinto zihamba ngale ndlela, kusho ukuthi ngempela ishwa linaye. Kusobala 
ukuthi nendaba kaSihawu abesebambelele kuyo ayizukulunga. Kodwa 
uzohlalela izinkulumo ezinjengalezi afe nini? 

“MaZulu, MaZulu, uma uthi uyabukisa ngengane kadadewethu, khohlwa 
ngoba awunazo izibukeli. Ngicela uvele uyeke, ngoba njengoba uthunuka 
amanxeba ayo nje, nakimina kubuhlungu. Okudlula lapho, ngizosuka 
ngikwenze into ongazange uyibone.” 


Kube ubumayemaye umalumekazi esesho ukuhamba yena lapha 
ekhaya. Indaba ize ingenelwe unina owazogana naye, ngoba wayezele 
yena yedwa. Akhuze uhlanya lwakhe ukuze indaba iqhubeke. “Bathobile, 
mntanomntanami, xola. Sesikubingelela kabi sikuthunuka amanxeba 
avele esopha. Phephisa ngane yami. Kodwa-ke unjani?” Lapho nomalume 
kaBathobile usesula izinyembezi. Kazi uyokufa nini nale ngwadla! 
Usekhaliswa ukuthi umntakadadewabo uma ezohlala lapha nabo, kukhona 
phakathi kwabo ozoshiywa umqondo. 

“Yebo Gogo, ngisaphila. Bengithi ngizocela indawo yokukhosela lapha 

88 


komalume okwesikhashana, ngize ngithole umsebenzi. Ukusebenzela leliya 
Ndiya likamama ku-, kungehlulile.” 


“Bathobile, khululeka, kukwenu lapha. Wena ungowami noma kunini. 
Njengoba usemncane kangaka ubusuzosebenza kuze kube nini? MaZulu 
yenzela ingane okuya ngasethunjini.” 


“Hawu! Umntanomntanami useze wavuvuka amehlo ukukhala. Hm! Hm! 
Bayadela mame abangazange babuzwe ubuntandane,” asho ugogo ngezwi 
elidlekezelayo ejeqeza indodakazi yakhe ebakluluzayo lapho iyophuma 
ngomnyango. Ugogo phela usekhaliswa ulunya olukhonjiswa indodakazi 
yakhe. Kodwa ngabe ingane eyazalwa nguye impela lena eseyaphenduka 
isilwane esinje? 

“Hhayi thula Mama, musa ukwehlisela indodakazi yakho ngamashwa. 
Myeke nje lona wena, ungangeni lapho,” kusho umalume kaBathobile 
ngokukhulu ukukhathazeka. 

UBathobile azitshele ukuthi ugcinile manje ukukhala. Usizi lokushiywa 
ngunina usezolumunyungela ngaphakathi eyedwa. Kuthe ngantambama 
wabe eseyokukha amanzi emthonjeni. Phela uninalume akazalanga. Uma 
sezisukile izitimela, uyena ugogo lona azixoxela naye. Uthe lapho ugogo 
ethi bazohamba bobabili, uBathobile wathi, “Hhiya Gogo, ake uphumule 
bo! Njengoba sengikhona mina, asisazoba bikho isidingo sakho sokuya 
emthonjeni,” washo ephuma nomgqomo. 

Uthe lapho ethi memfu, nangu umuntu enconde ngomuthi. Kazi 

sekuzokwenzekani-ke manje! Nkosi yami! Hawu, sengathi uSihawu nje! 

Lapho inhliziyo isithi ayiphume ngomlomo uvalo. 

Abe eselapha uSihawu, athathe umgqomo awubeke phezu kwedwala. 
“Sawubona-ke Nkosazana enhle kunawo wonke esengake ngawabona. Cha, 
ungethuki. Kudala ngilindile. Bengizophatheka kabi uma bekukhona oze 
naye. Kunjani, ufike kahle komalume?” 
Athi lapho embhekayo uBathobile 
athole ukuthi yinsizwa yakwabo enhle ngendlela emangalisayo. Usegqoke 
isikhindi, usebona obunye ubuhle, nakhu phela akasakhali. Amehlo 
usewakhiphe wonke, ngoba usexwayile. Ungathi awejuba. 

“Yebo ngihambe kahle.” Kuthi gidi isibindi esebona ukuthi akezile 
ngobubi manje. Futhi-ke useqala nokuba nenhlansana yethemba lokuthi 
ubeqinisile. 

Ambambe ngesandla, athi, “Bathobile, ngizocela uxolo okokugcina. 
Kungenzeka ukuthi sisehlukene nje lesi sikhashana, usubuye waba neminye 

89 


imicabango. Ukuthi kukhona engifuna ukudlulela kukho lingakashoni nje.” 
Kuzwakale amavukuthu enanela laphaya. 

Enzenjani? Sengathi ngabe kukhona ozomsiza lapho ethatha izinqumo 
ngekusasa lempilo yakhe. Azizwe esethi, “Ngiyakuxolela; kodwa ...” 


“Ngiyabonga Sotshikase, ngiyabonga Gumbi lamagwala. Thatha konke 
osekwenzekile ukubeke ngasemuva, emagumbini akwazi ukufihla konke 
engqondweni yakho, uzame ukukhohlwa. Ngiyazi akuzukuba lula. Ngizocela 
ukuqala lapho bengifanele ukuqala khona. Bathobile ngizocela uthando 
kuwena. Angikuthandeli okwesikhashana. Ngicela uvume sakhe umuzi 
nawe Nkosazana, khona ngizogcwalisa isethembiso sami sokukujabulisa 
imihla yonke yokuphila kwethu.” 


Azizwe uBathobile esethi, “Mina angazi-ke ukuthi ngizothini, ngoba ...” 


“Ngicela uvume ukuthi uzonginika ithuba lokukuthanda. Mina 
angikaguquki esethembisweni sasekuseni.” 


Mhlawumbe yiyona ndlela ezomehlukanisa nomalumekazi ngesihle. 

“Kulungile-ke. Kodwa yonke le nto ingifikele kanyekanye, ngisadidekile.” 
Kube yilapho lumshayayo uvalo noSihawu. Kodwa ukuba yonke le 

nto ayihambanga ngale ndlela ubezoba yini? Inkanuko nentukuthelo cishe 

kwaguqula ikusasa lakhe liqala. 

“Ngiyabonga kakhulu Bathobile. Ngizolala ngijabule kakhulu. Awazi 

ukuthi ungenzele okukhulu kanjani. Ngizobuya ngikubone. Sizohlangana 

lapha emthonjeni. Ulale kahle Bathobile.” 


* * * 

Manje sekuphele iminyaka engamashumi amabili bashada noSihawu. 
USihawu, inkosi yesizwe sakwaLuthuli, wasigcina isethembiso sakhe. Noma 
ehlezi kahle kangaka emendweni, izehlakalo zangaleya mini zike zibuye. 
USihawu umthanda namawele akhe amathathu ngendlela emangalisayo. 
Nangaphambi kodwendwe lwabo, lapho emtshela uSihawu ukuthi 
ukhulelwe, wamane waphuphuma injabulo. Okubi nje ukuthi kwagcina 
ngalezo zintombi ezimbili, nensizwa. 

Indaba esematheni manje amalungiselelo omemulo wamantombazane. 
UBathobile uqeda ukwetha amahewu kumancishana kaSihawu. Namuhla 
emqondweni wakhe ibuyile leyo ndaba. Kuhlangene injabulo nokudideka. 

“Hhayi, ngiyabonga Nkosikazi,” 
kusho uSihawu ebethela kumancishana 
wamahewu. “Cha, nokho-ke nansi indaba engiza nayo. Ngisize amehlo akho 

90 


angagudluki emantombazaneni; nami umfana ngimgadise okokhozi. Kodwa


ke okomfana akufani namantombazane. Laba bantwana bawukuphila kwami 
negugu lami. Ngingafa nokufa uma kungase kube khona okuthi cheze kubo.” 


Usho nje uSihawu, akubona ubuhle bezingane lobuya. 
Amantombazane akukhona ukufana lokhuya. Nanxa izinwele zithanda 
ukusho ukuthi sengathi bayimekisi, ziphothene, azithwishikile. Bathe kanti 
bathathe ubuhle bukanina, nezimpawu zikaSihawu zikhona. Kazi kuliqiniso 
elingakanani ukuthi ingane iyelekwa ngesithunzi uma isesesiswini? Phezu 
kwazo zonke lezo zimpawu, uSihawu akakaze athi vu. Ubathanda abaconsi 
phansi. 

91 


12 


Lapho Kukhona Uthando 

N. e. MbeSa 
Isiwabekile amapotimende ayo intokazi lapha eduze kwayo. Lapho 
uwabheka, uyazibonela nje ukuthi kunjani okuphakathi. Pho nomnikazi 
wawo yintokazi ziphelele. Yindoni yamanzi. Isho ngamehlo ejuba, amazinyo 

uthotho. Nekugqokile kuyazisho nje ukuthi okwekhethelo. Umzimba 

ungafunga uthi udoli obunjiwe. Kudela oyobona lelo soka eliyozikhethela 
yona. Impela yinsizwa enenhlanhla. 

Sifikile-ke isitimela, sibhaliwe ukuthi sibheke le kwaBulawayo. 
Abazogibela sebeyanyakaza. Usuzwa ngokuxokozela nje ukuthi ulimi 
olukhulunywa iningi alujwayelekile, nokho bakhonyana nabakhuluma 
okusasiZulu esingaqedile. NabeLungu kanye namaNdiya bakhonyana. 

Bathe-ke bangangena bebeka imithwalo, sezwakala ukuthi sesixegela 
ukusuka. Abangaphakathi abangahambi, sebeqala ukwehlela phansi. Sithe 
lapho sisho khona sithi “We...hhe...he..!” sagquzuka, sanyelela. Yenyukelake 
manje imvunge. Babodwa abavalelisa bephansi, babodwa asebekhiphe 
amaduku namathawula bethathaza, kanti abanye bayagijima belandela 
isitimela. Sebeze basaliswe ukuthi manje sesisheshela ukushosholoza 
ngempela. 

Sithi lapho sithubeleza siphuma siphela edolobheni, baqale bazinze lapha 
phakathi. Iningi-ke amadoda, kusobala amagoduka. Naye-ke uSebenzile 
ahlale akhululeke. Lapha kweyabo indlu babili kuphela abesilisa, bona 
abesifazane bane. Bayakwitiza bonke bayezwana. USebenzile amane 
azikhiphele incwadi yakhe azifundele, achithe isikhathi. Kukhona le nsizwa 
emane idlulisa amehlo ayo kuye. 

“Hawu, uSisi yena uyaphi?” 
kubuza lolo ngqazu lwensizwa. Iluhlaza 
ngebala. Inentshebe nehwanqa nje. Isho ngamazinyo amhlophe qwa. 
Iyabukeka. Imfanela nomuntu ake wambona. Konje uzothi wayeyibonaphi? 
USebenzile ajabuliswe ukuthi kanti kukhona owazi isiZulu! “Uyavakasha 
noma mhlawumbe?” 


92 


Ahleke kuze kuvuthwe izihlathi uSebenzile. “Ngiya kobona emzini 
engizoshadela kuwona.” 


“Shono bo! Yaze yaba nenhlanhla le nsizwa bo! Kodwa mina 
bengizozilandela mathupha.” Ibisikwitiza idlulisela inkulumo kubahlobo 
bayo. Kuhlekwe kuthi woklo! Bathi ukuxoxaxoxa okungasho lutho. Cha-ke, 
kuqhutshekwe nohambo, insizwa lena ibe ningi lapha eduze kwakhe ibuye 

iyoxoxa nabakubo. 
Lathi liyoshona ilanga, sasishosholoza kwezikude izinkalo lezi. Usuzwa 

nangomoya ukuthi amanye amazwe esesiguduza kuwo manje. Sekulalwa, 

behlukaniswa. Abesilisa bakhishelwa kwenye indlu, kodwa bethenjiswa 

ukuthi kuzothi kungasa babuye baqhubeke nokuhlalisana ndawonye. Noma 

sekulalwa ubukwitikwiti. 

USebenzile yena akalalanga wuthando lwesoka lakhe abazobe bebonana 
okokuqala ngqa nalo. Pho ezithombeni akunsizwa inyakanyaka! Nalelo lizwi 
layo mhla elizwa ocingweni okokuqala ungafunga uthi uyalizwa namanje. 
Sengathi uyayizwa mhla bexoxa okokugcina isithi, “Sesiyobonana khona-ke 
ehhotela Sithandwa sami. Sengilungise yonke into. Angisakwazi ukulinda.” 


Ekuseni baphinde bahlale njengoba bebehlezi izolo. Lapho ebuyekeza 

inkulumo yesoka lakhe uSebenzile amane amoyizele yedwa, ephenduphendula 

izandla zakhe. Le nsizwa eyazi isiZulu imane imuthi jejemuzi. Phela uthi 

angakhathala ukufunda akhiphe izithombe zesoka lakhe. AmaShona 

namaNdebele awanasizungu wona ngoba ayazixoxela. Nayo le nsizwa 
ayimshiyi isikhathi eside. Akukubi neze. 

Imini yonke badamane bekhwelela imiphako uma sebelambile. Babuye 
baphume balunguze ngamafasitela lapho sishosholoza sishiya izihlahla 
nemfuyo ngemuva. 

Uthe ebona uSebenzile base beqala ukunyakaza. Kukhona okuke 
kwashiwo ugadi. Habe! Kusho ukuthi sebeyasondela lapho kuphela khona 
isitimela. “Sisi, sesiyangena esiteshini lapho sizoxhuma khona ibhasi 
elizosedlulisela kwaBulawayo. Ithi ngikusize ukuqoqa impahla yakho.” 


Bathe bangehla baphuthuma ebhasini. Le nsizwa ezibiza ngoWanda 
idamane imchazela konke amele akwenze. Kazi ubeyoba yini ngaphandle 
kwakhe! 

Banele bangene bonke ebhasini libe lihosha njalo linqamula izinkalo. 
Nokushisa manje sekuthe bhe. Kuthi noma kufika ubuthongo uthole ukuthi 


93 


akekho obunakile. Lapho liya ngomutsha wendoda, ibhasi lamane lama 
esigangeni. Kube wubukwitikwiti kubantu nomshayeli. Asondele uWanda 

baqhubeke nohambo lwabo ngakusasa ekuseni. 

“Hawu, singalala kanjani esigangeni?” kubuza uSebenzile ethukile. 

Ahleke kuze kuvele elomhlathi uWanda; athathe athi, “Cha, ayikho 
inkinga Sebenzile. Ukuthi nje umshayeli usekhathele, ngeke esakwazi 
ukuqhubeka.” 


Uhlezi ebhasini eduze kukaWanda ucabanga ngale nsizwa ethemba ukuthi 
uzoyibona kusasa. Phela umhlobo wakhe lona, uBen, batholana ngeposi. 
Lokhu okubizwa ngamapen pals. Ubuhlobo babo baze bajiya, kwakheka 
uthando. Sengathi lokhu kusengamazwibela. Okukhulu asazohlangana nakho 
phambili. Yena uSebenzile akazihlinzekanga izinto ezinjalo. Maye! Konje 
uthando kuthiwa lusibekela konke! 

Sekuyasa manje. USebenzile ukhoseliswe uWanda kwaze kwasa. 

Ubuthongo abuzange behle kubo bobabili kuze kwasa. 

Sebebuya emfuleni manje ukuyozithela ngamanzi, bashintsha balungela 
indlela futhi. Sebekutholile nokuya ngasethunjini. Ubudlelwane bakhe 
noWanda sebuya ngokuncibilika. Ukusondela kwakhe kule nsizwa, kwenza 
uthando lwakhe nomuntu wakhe luye lushuba. Leli thuba akade alilindela 
selidumela emasumpeni. 

Indlela yebhasi ize iphelele ngasemfuleni. Nangempela nasiya 
isithabathaba somfulakazi abazowuwela. Ngalena komfula... “Sebenzile, 
sizowela umfula-ke manje. Ngeshwa lethu siwuthola ungenisa. Kusho ukuthi 
akuzukuba lula nokho. Usijwayele isikebhe?” 


“Selokhu ngazalwa Wanda. Hhayi, kungcono ngimane ngiphindele 
emuva. Ngeke neze ngilunge.” 


“Usho ukuthi awusayikumbona o-..., omthandayo?” asho uWanda 
embheke ezinhlamvini zamehlo. Aqhubeke athi, “Uyababona labaya 
asebephakathi nomfula, ithuba labo lokuwelela ngaphesheya seliseduze.” 


Bathi-ke bangehla ebhasini, nazi izikebhe sezifolile. Kukhona nje 
okuwumsebenzi wabo ukuweza abantu, kanti abanye bahlangatsheziwe. 
Ababange besachitha isikhathi, nabo noWanda bangena kwesesizosuka. 
“Uma nje ubambelele emacaleni, uthambise umzimba kuphelile.” Lisho izwi 
likaWanda limemezela phezulu, nakhu phela ukungenisa kwalo mfulakazi 
kunomsindo. Namadlambi amanzi anolaka, eza namabibi nezigodo. 

94 


Abagwedli bashona ngapha nangapha bevika umsinga bephokophele 

uselibeke kulo mlisa. 

Sebephakathi nomfula manje. Ukuthi saqhamuka nini lesi sigodo 

esaketula isikebhe, akekho owaziyo. Bezwa ngesikebhe sesiketuka 

sibalahlela emfuleni. USebenzile akakaze ahlambe ngisho ejuteni. Amanzi 

asethukuthele ngenye indlela. Lapho ethi uyabambelela usebambelela 
emoyeni. Akasamboni uWanda: lapho ethi uyamemeza amanzi avele 
agcwale umlomo. Ashone agwilize. Athi engasazi azibone esevela 
ngaphezulu kwamanzi futhi. Ambone uWanda ejabula ezama ukumbamba. 
Amgeje kancane. Abone umlenze wendoda uyothi sithe. Emuva kwalokho 
akaphindanga wazi ukuthi kwenzenjani. 

* * * 

Aqalaze. Ngabe ulelephi? Aphakamise ikhanda, athole ukuthi liyamsinda. 
Aphakamise isandla ethi uzama ukuhlikihla amehlo, athole ukuthi 
siyamsinda. Avale amehlo azame ukucabanga. Usekhaya? Ngabe isikhathi 
sini? Uselwe yini? Kanti olwesingaki? Ezwe amazwi akhulumela kude. 
Kubuye kuthi zibaba, afikelwe isithongwana. Umzuzwana aphaphame. Nxa 
ebhekisisa sekuyakhanya, futhi usendlini. Yindlu yodaka, ifulelwe ngotshani. 

Ezwe manje izwi likhuluma naye, “Sawubona! Ungubani igama lakho?” 
Noma esezama kanjani uSebenzile ukukhuluma lo muntu akamuzwa. Kusho 
ukuthi ilizwi lakhe aliphumi. “Kulungile-ke. Ake uphumule. Kodwa ake 
uphuze kancane lapha ngaphambi kokuba ulale.” Ngemuva kwamathamo 
amabili, amathathu, azizwe esenele. Athi lapho ethi uyabonga lingaphumi 
izwi. Amamatheke lo mama obemphuzisa athathe athi, “Lala-ke uphumule. 
Siyabonga ngoba usuphapheme mntanami.” 


Uphinde waphashanyiswa ilizwi elimumemezayo. Hawu! Lapho evula 
amehlo, abone ukuthi ubephupha. Ubemenyezwa umuntu oshayela imoto 
eyongena emfuleni. Umzimba ubuhlungu wonke, ikhanda liyasinda, 
liqhekezeka phakathi. Esabuka umbhede alele kuwo, nale ndlu alele kuyo, 
athole ukuthi akazi mpelampela ukuthi ukuphi. Kuvuleke umnyango 
kungene ukukhanya okumxhophayo. Kungene umama oseqinaqinile nje, 
ulandelwa umhlengikazi....... kanjani? Kanti ukuphi? 

“Hawu, sawubona-ke ntombi! Unjani namuhla?” 


“Ngikuphi lapha? Ningobani nina?” Bajabulele ukuthi useyakhuluma. 

95 


Bakhulume amagama akhuthazayo okuthi kuzolunga konke, useyalulama. 
Umhlengikazi usemhlolahlola wonke umzimba. IsiZulu sabo nokho 

abesebashiya njalo. 

“Ngifike kanjani lapha?” 


Ngesikhathi echaza umama ukuthi wamthola elele sakufa ekhafulwe 

umfula, kwaya kuntwela ezansi kuSebenzile. 

“Abanye esasinabo benzenjani? UWanda yena unjani?” 


“Ha! Uzojabula ukuzwa ukuthi umuntu ombuzile kube nguyena. Hawu, 
yaba yinhle le ndaba!” asho lo mama ngenjabulo emangalisayo. Amtshele 
ngamafushane ukuthi uyaphila uWanda. 

“Pho wena ntombi yami ungubani?” 


“NginguSebenzile Mthethwa.” 


“Yebo kunjalo ngempela. Ngakuthwala maqede ngakusa esibhedlela. 
Ngoba wawuqulekile, nezimpahla zakho zimuke namanzi, wawungaziwa. 
UWanda wakufuna waze wakuthola.” 


Ngokubuya kwengqondo, kwaya kubuya konke, kancane kancane. 

UWanda kodwa ngabe uyini ngaphandle kwakhe? Izimpahla zakhe zemuka, 

uthi pho usayosibona isithandwa sakhe? Kufike umunyu, aqhumuke, akhihle 

isililo. Lo mama amnikeze imithi, amduduze, amtshele ukuthi akabonge nje 
ngoba uNkulunkulu uye owamhlenga. 

Waya elulama-ke ngokuqhubeka kwezinsuku. Nezilokotho zikaWanda 

zazingena zingenile. 

Kuthe ngemuva kwezinsuku ezine, wabe esekwazi nokuhamba. 
NgoLwesihlanu umama wathi abalungise, ngoba uzosiwa ezindlini 
zikaHulumeni, ukuze kulungiswe izincwadi zakhe. “Nazi izingubo 
ozozigqoka.” 


“Hawu, Mama, kodwa ngizokubonga ngani?” 


“Chabo! UWanda uselungise yonke into. Uselungiselele nokuthi 
niyohlangana nesoka lakho ehhotela.” Zonke lezi zehlakalo zamane zamdida 

uSebenzile. Yena lo Wanda akasaveli ngani azibongele kuyena? 
Nansi imoto yakwanokusho isidunusile. Wabonga engaphezi uSebenzile 

kulo mama, yabe isuka imoto ishaya ichitha. Ithubeleze-ke imoto. Impela 
isima ehhotela. Hawu, yilo lona lelo ebebezohlanganela khona nesoka 
lakhe. Nanxa bengezwisisani nomshayeli wemoto, amchushachushise aze 

96 


ayombeka lapho ebhukelwe khona. 

wena zicathulo, kukhona nezimbali kanye nencwajana abhalelwe yona. 

Mhlawumbe izochaza ukuthi pho akusaqalwanga ngani ngokulungisa 

izincwadi. Athi lapho eyifunda, athole ukuthi iyamemukela, ibisithi noma 
nini manje usezongena amthandayo. Cishe waze wafa efela eziweni. Umuntu 

abengafisa ukumbona kuqala uWanda ukuze azibongele. Nezithombe 

zomuntu wakhe zemuke namanzi. Ngabe manje uyazivuselela ngokumbuka. 

Ezwe kungqongqoza emnyango. Lumuthi nke uvalo. Nalo-ke ithuba 
abelilindele. “Ngiyeza!” 
Asho athi ukuzilungilungisa, azithintathinte 
ebusweni, alungise nengubo. Kwaleyo ngubo uyithole isimlindile. Avule 
umnyago. 

Hawu! Ngabe ubonani! Useyigundile intshebe nehwanqa. Bekunguye 
kanti! “Hawu, Wanda! Ben! U-...u-...” 


“Sebenzile, Sithandwa sami, seluphelele-ke uthando lwethu.” 


97 


13


 Insimbi Edla Ezinye 

M. J. MNgadi 
Bahlale bethi izinto zimane ukwenzeka nje, kepha yaba yinkinga 

eyayingejwayelekile eyehlela abakwaMbulawa. Bathi sebeqashe nomseshi 

ozimele, eselekelelana nowomshuwalense nokusho enkwalankwaleni 
yokubulawa kwenkosikazi yesigwili, abaseshi bavele bakhohlwa 
ukuphenya icala, balibala ukuxabana bodwa. Umseshi ozimele, u-Andile 
Buthelezi, njengoba umazi, benomngane wakhe, uCebo Dlamini 
owayeyintatheli yephephandaba eyayiloba ikakhulukazi ngamacala 
egazi, babehlezi sazintandanyana enomfonomfweni yezihlalo ezazikulo 
muzikazi wesimanje owawuselokishini eMlazi. Nakuba lapha ekhaya 
kwakunobuhle nobucwazicwazi obabungandele bani, nabucwebecwebe 
lobo babungasancomeki. Kwakumabhekedwane, kushweza umoya 

wosizi. Inkosikazi yalapha ekhaya, uMaSangweni owayewumfelokazi, 

wayegcwelezwe ngayizolo kungoLwesine emini. Wayetholakale ntambama 

esebanda, enqunyiswe okwembuzi. Abaseshi bakwaHulumeni babefikile, 
babhala abakubhalayo, beqobela phansi nemininingwane yezimpahla 

zezimali ezazebiwe, imigexo, amawashi, izindandatho zamagolide 
namadayimane, omabonwakude nezidlalamakhasethi, nokunye okuningi. 

Ekhishini, ngasefirijini, kwakumi ilambalidlile lensizwa eyayingamunwe, 

eyayishaye ijakethe nesicathulo okwakungokwesikhumba sezimali 

njengendwangu eyayibekwe egazini. Lalimile, lihwaqabele, lidla imihlathi, 
lizikhotha lizikhothile izindebe. Ngemuva kokulivula ifiriji lijamele ukudla 

okwakuphakathi elase likulambele ngempela, lalivala, lehla lenyuka phambi 
ko-Andile, lifake izandla emakhukhwini. 

“Andile,” kusho uCebo, “uhlala ubizelwa impicabadala yamacala, 
ngikufunde ngisho ebusweni ukuzethemba onakho. Ngokokuqala ngqa 
namuhla, kulesi sifo sakwaMbulawa, ngikubona ubhocobele, ulishalashala, 
ungenakuzethemba. Ngempela kwenzenjani? Ikuphi inkinga?” 


“Kufanele ngibhocobale. Kungethusile ukubulawa kukamama 

98 


ngonya olungakaya. Okufike kungibangele amahlaba enhliziyo ngale 
mpilo yanamuhla yesilungu, ukulahla umuntu omdala, avalelwe yedwa 
esithabathabeni somuzi ongaka.” 


Wayeqinisile lapho. UMaSangweni wayesazifundisa izingane 
zakhe, zagana, zaganwa, zayozihlalela emizini yazo eBhiyafu, eMbilo 
nasekuthizathizeni. Ngokuzikhethela ukufela emzini wabo nomyeni, 
enqabe ukuyothenga umuzi ezindaweni ezazikade zaziwa ngokuthi 
zazingezasesilungwini kuphela, abantabakhe nabantababo babemshiye 
yedwana. Okwakukhalisa u-Andile kakhulu ukuba angabe esahlaliswa 
nangane pho! Wayebuye abathethelele futhi lapho esekhumbula ukuthi 
kambe nentokazi eyayisebenza lapha ekhaya izigilamkhuba zaziyibambile 
zayihlohla izindwangu emlonyeni, zayibhandisha umlomo, zase ziyigiga 
ziyoyivalela endlini yangasese lapho eyayifunyanwe khona selidume ledlula. 
Kumanje nje, yayilokhu ithi shalu, amehlo ayethake ukujabha, ukukhathala 
nokunengwa ilokhu iwanamathelisa njalo ensizweni yejakethe. Dukuduku 
kuzwakale amazwi ababecula sakukhathala lapho kungena ozolila. 

“Okunye futhi engibona ukuthi kuzonixabanisa nale nsizwa 
yakwaMkhondo, uDukuza, yile njwayezi osuzejwayeze yona ngesikhashana 
nje izethulile kuwe.” 


“Yiyiphi-ke leyo njwayezi, Cebo?” 


“Lo mkhuba wokuthi sonke isikhathi uma ukhuluma ngezigebengu 
ulinganise ngayo. Phathaphatha, >Ake ngithi nguwe isigebengu=.” 


Sengathi uDukuza wayezwile, wababuka wabahlahlela ngeso. 

Insizwa ndini lena yayitheleke besanda kulandwa nje o-Andile noCebo 

emini yasekuseni. Yayifike iphuphuma ukuzethemba, yazethula nakubo 

ngokuthi yayiwuDukuza Mkhondo owayewumseshi womshuwalense 

owawuzokhokha izizumbulu ngokushona kukaMaSangweni. Yayibanekele 

nemininingwane ebhaliwe ngobuyona nangomsebenzi wayo. 

“Uma sekufike thina mfo kaButhelezi,” 
yayisho njalo ineqholo, 
“kuqhaqhazela utokoloshe. Ngisho okufihlwe ezinzwaneni sikubeka obala. 
Noma ngabe kuthiwa umthakathi usendlini simbhula ngeshoba kushaqeke 
umndeni.” 


UDukuza weza kubo, wafika wahlala kwesinye sezihlalo wayesethi, 
“Mfo kaButhelezi, umuntu ubulewe. Amaphoyisa akwaHulumeni asefikile 
ahamba ethi asayophenya. Kusazokuba yisikhathi eside, kumbe iminyaka, 
kulokhu kuthiwa kusaphenywa. Thina-ke sobabili, njengabaseshi abazimele, 

99 

ngicela sibambisane, siyigwanqaze le ngwanqane ize iqaqeke.” 


U-Andile wethembisa ubambiswano. Waqhubeka wathi, “Le ndaba 
yakwaMbulawa impela iyaxaka. Ofakazi bathi kubonakale indlulamithi 
yenkosikazi yeqa uthango ilandelwa wundanda lwensizwa. Njengoba 
nabafike ntambama befakazelana ngokuthi isango balifice lisahluthulelwe, 
okusho ukuthi kade bebade ngempela abantu abakwazi ukweqa uthango 
olungaka. Ake sithi mhlawumbe le nsizwa iwuhalakasha njengawe, ungaleqa 
nje wena uthango olungaka?” 


“Kukangaki ufanisa ngami?” 
Wambuka ngeso lengwekazi ilahlekelwe 
amawundlu. 

“Ngizama ukuzakhela umfanekiso wobungako bohalakasha olufanele 
ukweqa izintango.” 


Vuthu, wasukuma uDukuza, wasonta ubuso. Usemi phambi kuka-
Andile, emkhomba ethi, “Pheza! Uyangizwa ukuthi ngithini?” Umunwe 
wawutshikizisa wathi akambhaxabule umbombo ngawo. “Uyangizwa ukuthi 
ngithini? Ngithi gcina ngci-ngci-ngci, ukuba sonke isikhathi uma ulinganisa 
ubunjalo bababi ulinganise ngami. Uyabona mfowethu, singofokisi sobabili. 
Uma ufuna sisebenzane, sizosebenzana. Ngiwumseshi womshuwalense 
mina. Angizele ukuzodlala lapha nokuzohlala dekle phansi njengoba 
wenza. Bayokutshela esesike sasebenzisana nabo ukuthi mina angiyona into 
yokudlala. Ngiyinsimbi edl=ezinye. Uma ucabanga ukuthi ngiwumseshi 
mbumbulu, ukhe phansi. Mi, zibonele,” 
ehosha uqwembe olwalunesithombe 
emkhombisa futhi. 

Alukho ngempela olwalusolisa. Uqwembe lwalubhalwe igama 
lomshuwalense odumile, lunembeji yakhona. Sasinanyathelisiwe nesithombe 
sikaMkhondo, nomsebenzi ayewenza ungafihliwe. Waxolisa u-Andile 
wathi, “Nsizwa yakithi, bengingaqondile neze ukuthi uwumbulali, kepha 
bekuwukulinganisa nje ngensizwa ende njengalokhu nomsolwa kuthiwa 
ubewuthwayithwayi. Ake sithi-ke lowo thwayithwayi ubukeka njengawe...” 


Kwasuka esinamandla isidumo, uCebo waze wangena phakathi kwabo 

wabalamula. Nendodana yalapha ekhaya uSiphiwe, yangena isigijima. 
“Buthelezi, sikulande ngoba sikwethemba, sinesifiso sokuba umbulali 

kamama asheshe abanjwe njengoba wejwayele ukukwenza lokho. 
Nokho, namuhla ngizizwa ngidumala kabi uma kunguwena ophazamisa 
uphenyo ngokuchukuluzana nomseshi womshuwalense, njengoba ngizwa 
ngichazelwa. Angifune muntu ozodlala lapha. Ngikholwa ukuthi la 


100 


makhulu ezinkulungwane awumklomelo esiwethembise oyothola umbulali 
kamama awubufakazi bengikushoyo. Uma ubona ukuthi uyadideka, noma 
uyakwehlula umsebenzi wakho, ngicela uzihoxise.” 


Kwaba muncu. Washweleza u-Andile. Wahwaqabala futhi uDukuza, 
wabuza wathi, “Angithi mfo kaMbulawa awubandlululi ngalo mklomelo? 
Ngisho nami nje ngiwumseshi womshwalense ngingawuzuza?” 


“Ngaphandle kwamaphoyisa akwaHulumeni, noma ubani angawuthola. 
Naye uButhelezi noma ona izinto nje manje, ulapha nje ngoba esebenzela 
phezu kwawo.” 


“Udumo luyadakana njengombuso mfo kaMbulawa. Nomseshi 
wakho lona othi umethembile,” 
emkhomba ngokunqekuzisa ikhanda, 
“ubulawa yilona. Wazi ukuthi uyena kuphela umasheshisa ekusombululeni 
izinkwalankwala. Manje usuyamgebhezelisa umona novalo lokuthi yimina 
namuhla engizophendula amatafula. Wenza amacebo okungixosha. Kanti 
ukhe phansi. Ngiyakwethembisa Mbulawa ukuthi umklomelo ngowami. 
Ungabe uqala ukungibhalela isheke, ungivulele nebhuku elisha ebhangi 
uma uthanda. Iphunga lombulali selizwakala ekhaleni. Ingathi base bazi 
nabangetha ngelikaDukuza Mkhondo.” 


Waphenduka uSiphiwe esethi uyahamba. Yamumisa ngokumcela uxolo 

insimb'edl'ezinye. “Uthini?” 


“Njengoba wazi ukuthi kunamakhulu ezinkulungwane uma kungesona 
isigidi okufanele umshwalense wakwethu uzikhokhe njengoba sishiywe 
umama ngale ndlela, mina njengofokisi wawo kumele ngingethembi muntu, 
ngisho wena ndodana kamama uqobo. Inhliziyo yami manje isingitshela 
ukuthi lesi sethenjwa sakho somseshi ozimele sinolwazi ngalobu bugebengu, 
yingakho nje sesizama ukungixosha. Okwamanje ngisenza umsolwa 
wokuqala. Ngicela ungaphatheki kabi uma ngiqala ngokuphenya sona. 
Ngiyeza esisebenzini, nakuwe nodadewenu.” 


Bobathathu uMkhondo bambuka ngamehlo okushaqeka. Nokho, 
bawaqinisa funa basoleke. U-Andile akaphikisananga nesicelo somseshi. 
USiphiwe owanengwa, wamhlahlela amehlo ebuza ethi, “Ucabanga ukuthi 
ngingabulala umama? Akuyona inhlamba leyo?” 


“Ngicela ungathukutheli nsizwa, kepha uzibeke esimweni engikuso 
sokuba umseshi womshuwalense. Lokhu okuphikayo nokubiza ngenhlamba 
thina sikuphenya sikubeke obala imihla namalanga. Okokuqala nje, 

101 


ezincwadini zikamama zomshuwalense uwena indlalifa enomthamo 
onohlonze. Yize umama akufundisa, unezingane nomuzi edolobheni, 
ubumhlalisa yedwa phezu kokuba wazi ukuthi ubugebengu budlangile 
ezweni. Nalapho kufanele ngizenelise ngokuthi lokhu ubungakwenzi yini 
ngoba ulungiselela ukumgebenga eyedwa njengoba kwenzekile ukuze 
usheshe ukudla ifa.” 


“O, mina ngibulele umama!” 


“Manje uphikisana neBhayibheli elithi kuyohamba kuhambe 
kuvukelwane?” 


“Kulungile, qhubeka nophenyo. Uma ufisa ukungiphenya nangaphansi 
konyawo ungitshele, ngizozikhumula izicathulo.” 
Wabashiya uSiphiwe 
bencishana amehlo. 

Waphuma noDukuza wazulazula phandle ongwengweni. Wasala uCebo 
no-Andile owayebhocobele. UCebo kumcasule ukubuna komngane wakhe, 
waze wambethabetha ethi, “Qina Andile. Musa ukwesatshiswa ngenye 
insizwa ngokuthi uzoboshwa ungone noluncu.” UCebo wambalisela 
nangobudlabha ayeluphethe ngabo udaba, elibele nawukungcomfana 
nomunye umseshi. “Yini? Umesabani ngoba unele wangena waphenduka 
isigogobala saphansi esingasakwazi nakusukuma?” 


Esandwazile u-Andile, wangena uDukuza engasadle nkobe zamuntu. 
Embuka eqinisa imihlathi, wamkhomba ethi, “Sekunjalo. Sengiyasebenza 
manje. Njengoba bese ngicelile nasendodaneni yalapha ekhaya ukuqala 
ngawe, ngicela usukume uyongivulela imoto yakho.” 


U-Andile wabutha izinhlonze wathi, “Imoto yami ihlanganise nani 
nokubulawa kukamama wekhaya?” 


“Mina nsimb'edl'ezinye ngifuna ukuthola ukuthi wena njengomsolwa 
wokuqala, noma yini okunye kwakho, ngabe anihlanganiswe lutho yini 
nokushona kukamama.” 


Zayima emthumeni ku-Andile owayejwayele ukuphenya, hhayi 
ukuphenywa. Wabakaza. 

“Asihambe, angidlali. Noma ngabe kuthiwa uyangeya, ngicela 
ungahloniphi ubumina, kepha uhloniphe umsebenzi engiwenzayo 
njengokuba nabanye nawe bekuhlonipha kanjalo.” 
Wabuka uCebo wathi, 
“Nawe ntatheli yephephandaba ngicela uthathe umshini wakho wezithombe 
uzongifakazela.” 


Bagcina bephumile. UDukuza naye walanda owakhe umshini 

102 


wezithombe emotweni yakhe eyayiyinhle, iseyintsha. Balinganisana 
emotweni ka-Andile abambukela ezama ukuyivula ngesandla esase 

“O, hhe, mfo kaButhelezi! Abadala bathi ukhukho oluhlabayo olomuntu 
ogulayo,” kusho yena uDukuza. 

Wayivula imoto u-Andile, uDukuza walibuka ingaphakathi layo ngeso 
elalicwaninga. Iso elalinesineke lasuka phambili esiteringini ledlulela 
ngemuva. UCebo wayelokhu ehleka kancane, umseshi embukisa okohlanya. 
Nempela wayekubona kuwukuphithana kwengqondo ukusoleka komseshi 
wodumo njengo-Andile. 

“Elikabani leli gazi mfo kaButhelezi?” 
Ngeso elalinentokozo yokunqoba 
wababuka, wayesebatshengisa. Lalinindeke ngemuva kwesihlalo 
sangaphambili. A, nasesihlalweni sangemuva lalikhona, libukeka liselisha. 
Yanqunywa umlomo ku-Andile. Kunokuphendula wabuka uMkhondo 
ngamehlo ayenokungakholwa. Wancinciza uMkhondo, wanikina ikhanda 
wathi, “Ngizocela uzikhiphele wena Sayitsheni isihlalo sangemuva, ukuze 
kusasa ungayiqambeli amanga ingane kaMkhondo uthi yashuthekani.” 


Ngaphandle kokuphendula, u-Andile wakwenza okwakuthiwa 
akakwenze. Amehlo abangisana ephuthuma lapho okwakukade kuhlezi 
khona isihlalo. Abawakholwanga, nababekubona kwaba sengathi 
kwakubekwe ngomlingo. Kwaba khona ukubabaza nokushaywa komlozi. 
Ugolokoqo lomese owawunegazi lwalulele, eceleni kwalo kunendandatho 
endala, umgexo owawunesiphambano, newashi lasesihlakaleni. Konke 
kwakunegazi. 

“Yadla insimbi!” 
Washo wazibongela umfo kaMkhondo u-Andile 
embukisa santwana nje engelutho. Wabeka umshini wokuthwebula esweni, 
wacutha, kwawubuchafuchafu. Ithuba walinika noCebo ethi, “Shaya nawe 
mfo wakithi umbiko uwuphuthumise ephephandabeni ukuze izwe lazi ukuthi 
phandle lapha bakhona abaseshi abangalele.” Nempela noCebo wathwebula. 

“Mfo kaButhelezi, angithi kuze kube manje usanelisekile ngokuthi 

imoto yakho uyifice ihluthulelwe, wazivulela wena mathupha, nangokuthi 

ubufakazi esibufumana lapha abufakwanga sandla sikaDukuza?” 
“Ungixolele Dukuza. Ukudideka osekungikhungethe sekungenza 

ngingabe ngisaluqonda ngisho ulimi lwakithi. Njengoba ungibuza nje 

angisezwa noma uthi abufakwanga sandla sakho yini, noma uthi awubanga 

nasandla yini ekufakweni kwabo uma ngabe buwubufakazi obuqondene 

103 


necala esiliphenyayo.” 


Kwaba yisikhashana uDukuza embuka ngeso owawungafunga uthi 
laliyindluluza anduba athi, “Okuyikhona okwenzayo yikuphi phakathi 
kokungibhinqa nokuzenza isiphukuphuku uhlakaniphile?” 


“Ngixolele mntakababa. Mhlawumbe umbuzo onje uwubuziswa 
ukuthi awukaze uboshwe. Nami sonke isikhathi lesi bengingazi ukuthi 
kanti ingqondo iphithana kanje uma kuyo kudwebeka umfanekiso 
weminyango yejele ikukhamisela. Uyozizwela nawe mhla ukwenza kwaze 
kwakuphendukela.” 


Uphenyo lwaqhubeka ngemuva kokuba u-Andile esekugcizelele 
ukuthi wayeneliswa wukuthi imoto yakhe yayingagqekezwanga njengoba 
yayimi egcekeni lakwaMbulawa. Abaseshi abase bekubiza ngamazibithi 
kwaphakanyiswa ngocingo, kwabukisiswa. Izinsizwa zaqumela phansi lapho 
zifundisana imibhalo eyayilotshwe esiphambanweni somgexo nasesinqeni 
sewashi. Kwakuqoshwe igama likaBafunani Mbulawa. 

“Usuboshiwe zakwethu,” esho uDukuza ekubuyisela lapho ayekuthathe 
khona ayekulengise ngocingo. Watatazela futhi ethwebula, emnika ithuba 
noCebo. Wabe esenxusa u-Andile ukuba ahluthulele imoto, wayesemcela 
uxolo. Balandelana, baphumela ngaphandle kothango lapho uDukuza wafike 
wahleba khona ethi, “Uyazibona kodwa ukuthi usubhukuda emanyaleni 
anjani manje? Usenayo inkani?” 


“Ngiyalubona mfo wakithi utaku engikulona. Ngicela ungixolele,” kusho 
u-Andile ebhocobele. 

“Ungumseshi wodumo osekunobufakazi obuqanda ikhanda bokuthi 

ubulele. Ngiyakudabukela ngoba uma izwe ngike ngalenekela lobu buze 

oyibo, uzolinukela uze uye kwamhlaba. Khuluma-ke ngilalele. Uthini?” 


“Akukho okunye engikhala ngakho njengamanje ngaphezu koxolo.” 


“Uyazi, awuzwakali? Khuluma! Ngizoze ngiwuphothule umsebenzi wami 
ngokubiza amaphoyisa akwaHulumeni azokulanda akuvalele emgodini 
okufanele. Khuluma.” 


“Ngithini kodwa ngane yakwethu ngoba sengishilo ngathi...?” 


“Angikuzwanga. Awuzwakali. Angithi umzwile uSiphiwe ukuthi uthe 
uzongixhawula ngani uma ngimbambela impisi efana nawe?” Wavuma 
u-Andile. Waqhubeka uDukuza wathi, “Ikhulu lezinkulungwane zamarandi 
lingayimvalamlomo. Ngingawucisha nya, lo mlilo nentuthu yawo 
ekunukisayo.” 


104 


“Kanti wena usebenza kanjani? Uthi uyazi nje ukuthi ngale nkulumo 
yakho singasuka lapha esithe sesibophene, insimbi isidle enye njengokusho 
kwezibongo zakho?” 


“Ungadlaleli kulokho ngoba zizothi uma sezidlana kube khona engadleki.” 
Yakhangeza insizwa lapho isibuza ithi, “Ngiyaceba noma ngikucebe?” 


“Ceba, ngicabe.” 


“Chabo bo, angincokoli! Yadl= insimbi!” 
Washo kwaqhuma uzankosi 
kwesinye sezihlakala zika-Andile. Kwezwakala ubudididi bedudulana 
u-Andile ezabalaza nenye ingalo, ngenye egxuma nozankosi sankomo 
igxuma nogodo. Naye u-Andile wawukhokha owakhe uzankosi, 
waphumelela nokuwugaxa kwesinye sezihlakala zikaDukuza. Wathi ugxuma 
nawo uDukuza, wamnsinya. Wazikhalela ememeza ethi, “Ngibambiseni 
umbulali! Nangu ebaleka!” 


Ababezolila, amadodakazi, noSiphiwe baphuma beqhasha. Khimilili, 
bema bengawakholwa amehlo, bebona abaseshi beshudulisana ongwengweni, 
kuyilowo esebambe isandla somunye ngozankosi. 

“Nguyena bani umbulali phakathi kwenu njengoba senibophene nje?” 


kubuza uSiphiwe. 
Yilowo nalowo wanqekuzisa ikhanda ekhomba omunye ngalo ethi, 

“Nangu!” 


“Unangu uyena bani?” 
kubuza uSiphiwe esesondele kubo, kepha 
engaqondi ukuthi kwakufanele alamulele bani. 

“Ngibambiseni! Uzama ukubaleka nobufakazi obuyizimpahla zikamama 
ezisemotweni yakhe!” kumemeza uDukuza. 

USiphiwe wagcina emelekelele uDukuza, wathonywa u-Andile. 
Ozankosi bacwebezela ezihlakaleni zombili, wayeseqhutshelwa emotweni 
okwathiwa akayivule. UDukuza wasiphakamisa futhi isihlalo sangemuva, 
waziphakamisa izimpahla zikaMaSangweni ngocingo ebafundisa namagama 
ayelotshwe kuzo. Wazibuka uSiphiwe izimpahla zikanina wavevezela. 
Lenyuka igwebu lentukuthelo lapho odadewabo bethwala imikhono, 
bezigingqagingqa phansi bekhihla isililo. Saka! Wazethuka naye esemsakaze 
ngevala amehlo impama u-Andile, owanikina ikhanda sengathi wayengenwa 
yisithuthwane. 

“Ukushaya umuntu akukho emthethweni engafaswe ngazankosi; 
angiyiphathi phela uma eseboshiwe. Yekani ukumshaya!” Wakhuza uCebo 

105 


eqeda ukusithwebula isenzo.  


UCebo wayihluthulela imoto esalibele ukuqhatha uDukuza. Kwakhuzwa 
ubungqayingqayi lapho uSiphiwe engena ephonseka endlini, ephuma endiza 
nembazo ethi uzomhlahlela umsolwa. 

“Okuncane lokhu. Sekufanele ngiphuthume ngiyopeketula emzini 
wakho,” kusho uDukuza ekhipha izikhiye zemoto yakhe. 

Wamphikisa uCebo ngokuthi, “Ngeke ukwenze lokho uwedwa. Lindela 
abaseshi bakwaHulumeni, uthole nemvume futhi.” 


UDukuza wambuka ngalo elalisandluluza. Bathintwa ofokisi 
bakwaHulumeni, watheleka owayeqondene necala. Kwakuyinsizwa 
yakwaMason, uMax, owayemude elaphaya, ebizwa ngeKhaladi. UMax, 
ekhulumela phansi, wabuzabuza, wawenza umsebenzi wakhe njengoba 
wayefundisiwe. Wayithatha nemisalela yeminwe kuyo yonke impahla. 

“Ngikuhlonipha kakhulu A. B. Nokho umsebenzi wami kumele 
ngiwenze ngobuqotho njengokuba nawe owakho uwenza,” kusho uMax 
ngokumhlonipha. “Ngizocela wamukele lezi ezami izinsimbi.” esho 
ezikhipha, ebuka uDukuza ethi, “Khipha ezakho nsizwa.” 


Nempela wazikhipha uDukuza qede zakhala ezihlakaleni ezikaMax. 
Zathi lapho zithi, xhakathisi, wazibongela uDukuza ethi, “Yidla nsimb• 
edl= ezinye!” 


Waqhutshwa u-Andile wayofakwa evenini eyayinezisefo. UMax 
esalibele ukuxoxa nabomndeni nomseshi womshuwalense, uCebo waya 
kumngane wakhe, wakhuluma naye evele ezisefweni. Ebamba izinyembezi 
ngezinkophe wabuza wathi, “Kodwa ngempela Andile kwenzenjani?” 


“Bathi ngebile, ngabulala.” 


“Andile, kwenzenjani manje? Wakhulumisa okwesigebengu sangempela? 
Zonke zisho njalo nje. Zithi kuthiwa... zibe zazi ukuthi zenzile ngempela.” 


“Mina angazi lutho C .D.” 


“Awukhulume iqiniso njengomuntu efa Andile, ngale mizuzwana 
embalwa umseshi engakangeni emotweni. Zifinyelele ngandlelani izimpahla 
zomufi emotweni yakho?” 


“Ngithe nje ngisanda kuphuma ekhaya izolo emini yasekuseni 

106 


ngazithela phezu kwenkosikazi esencane ebibomvu tebhu yigazi ebusweni, 
imanaphanapha lona nasezingutsheni. Ingimisile icela ukugibela emotweni 

ingasaboni nasemehlweni. Ikhihle isililo ithi imshiye eyalela. 

“Kusenjalo, sedlulwe yimoto thize ngesivinini esikhulu qede yajama 
phambi kwethu. Ngisamangele, ngizethuke sengikhonjwe ngezibhamu. 
Izivalo zivulwe zajikwa laphaya ngabazibize ngamaphoyisa. Idonswe 
ngeziketi le nkosikazi abayibize ngesigebengu esibulele umyeni. Igazi 
ebelininde izihlalo bengithi ngilesule akwasala bufakazi.” 


“Kodwa ubuwabikele amaphoyisa ngayo yonke le nsumansumane 
ongethela yona?” 


“Elokufa alitsheli, Mfowethu. Angiwabikelanga. Bengingazi ukuthi 
kunobukafazi obushuthekeke ngephutha noma ngamabomu esihlalweni.” 


“Ngaze ngaphoxeka namhlanje Mfowethu. Ayikho-ke nami enye indlela 
engingase ngiyenze ngaphandle kokuba ngiyiphindisele ekhaya imoto 
njengoba usungicelile, bese ngedlulela emsebenzini ngiyokwethula umbiko 
obuhlungu owokuthi usebanjiwe okusolwa ukuthi uyisela nombulali.” 


U-Andile wamncenga waze wacweba izinyembezi ethi akake awugodle 
umbiko. 

“Ngeke mntakababa kulunge. Ubuntu nobuqotho bomsebenzi 
kuyangiphoqa ukuba ngiwenze ngeqiniso nokwethembeka. Iphephandaba 
lakwethu kuzokusa lithengwa ubuthaphuthaphu uma linesihloko 
esinewozawoza eliwukuthi kuboshwe inhlanzi enkulu enguwena.” 


UMax wangena evenini, wayidumisa, yanyamalala ishiya isihlabani 
esiwumseshi womshuwalense sijamelana noSiphiwe, umklomelo siwufuna 
ngodli dlakalasi ijazi lephoyisa. 

“Isheke, njengoba bese ngivele ngithe hlala usulisayinile,” ekhangeza 
uDukuza. 

Wanqathuza noSiphiwe ethi, “Yincazelo ongayizwanga kahle.” 


“Konje kunjalo uma sekufanele kukhokhwe. Umuntu uqala ukubeka 
izaba. Musa ukuthanda ukuba ngikukhombise ubunjalo bami.” 


“Ngithe umuntu oyohlabana ngomklomelo yilowo oyodalula umbulali, 
ethule nobufakazi obuyoholela ekugwetshweni kwayo inswelaboya. 

107 


Akakangeni naseshantshi lo muntu wakho sikhuluma nje. Kuzoshona bani 
uma ngikukhokhela, edlule umuntu angaboshwa nakuboshwa?” 


Kwaphikiswana umseshi esezikhalela nangengxenye nje okungenani, 
enye isiyolandela esegwetshiwe u-Andile. Nalapho wachithwa. Wagcina 
ehlile, wavalelisa ethi wayesayopholisa ikhanda, eseyobuya ngomuso 
nobunye ubufakazi. NoCebo ngokunjalo wavalelisa. 

Kusihlwa umuzi wakwaButhelezi wangenelwa ngabazibiza ngabaseshi 
abapeketula bashiya kumabhekedwane. Baphuma nenye impahla kanina 
ka-Andile abathi yayebiwe. Bahamba bekhononda ngokuthi enye 
yayingatholakalanga. Babephume lapho bangena emotweni eyathi ukuba 
isuke yalandelwa ngenye eyayikade icashiswe ndawondawo. 

Ngosuku olulandelayo ekuseni uCebo wamfica uDukuza esehlezi 
kwaMbulawa. Wayephenyaphenya iphephandaba lasekuseni, enikina 
ikhanda. 

“Walapha umngane wakho kufanele ayobingelela inkantolo namhlanje? 
Awusayanga nokuyomkhokhela ibheyili?” 


UCebo wathi, “Ngokomsebenzi wami ngithintene nabaseshi abathe 
basaphenya. Amathuba okuba adedelwe ngebheyili mancane kakhulu 
njengoba kwenqenwa ukuthi angase aphazamise ofakazi. Ngale kwalokhoke, 
njengentatheli ngingekhulumele umbulali ukuba adedelwe ejele.” 


“Ngeke ukusho lokho njengoba kucaca nje ukuthi izinto zihanjiswa 
ngetiye. Nanti nje nephephandaba olisebenzelayo kade ngilicubungula, 
kodwa angitholi mbiko omaqondana nokuboshwa komseshi wodumo.” 


“Kanti ukhona.” 
Walithatha wamkhombisa isiqeshana esasiyiwo. 
Wawulotshwe kafuphi nje ukuthi umphenyi wecala wayehambe nomsolwa 
esayompheka ngemibuzo. Bamkhonondisa uDukuza ubungako bombiko. 
Ngokwakhe udaba lokubulawa komfelokazi wesicebi ngumseshi wodumo 
kwakufanele lulotshwe ngamagama agqamile ekhasini lokuqala. 

“Umhleli uzokwenza lokho uma esenesiqiniseko esigcwele sokuthi 
umseshi uyathinteka ekubulaleni.” 


“Nalo muntu walapha ekhaya ulokhu enqwahe njalo nomklomelo wami. 
Kumanje nje uzigqume emakamelweni,” 
eqhubeka nokukhononda uDukuza. 

Besaxoxa yaqhamuka futhi intokazi eyayiyisisebenzi salapha ekhaya. 
Yambuka yabipha, yamswacela umseshi anduba yedlule. UCebo waze 
waphawula ngokuthi, “Kwangathi intokazi ayikunambithisisi nje kahle.” 


“Okusho ukuthi amagazi ethu awezwani. Nokho-ke akungihluphi lokho 

108 

ngoba lapha angizoshela nakuganwa. Ngizosebenza, nensebenzo yami futhi 
isisheshe yathela izithelo ezibonakalayo,” esho ekhuluma esheshisa. 
 

“Mhlawumbe kusekhona abasafuna akukhombe.” 


Abaseshi bangqongqoza, bangena bahlala. Kwabingelelwana, base becela 
abasekhaya. Waqhamuka uSiphiwe. Kwaxoxwa. Isiboshwa sasilethelwe 
ukuba intokazi, uTholakele owayesebenza lapha ekhaya izosibukisisa, isho 
nokuthi ngabe yayingasafanisi lutho yini kuso eyalubona mhla iqhanwa. 
Wabizwa uTholakele wazoyijamela insizwa. Amehlo akhe awathathekanga 
ubuso buka-Andile. Kumbe ugazi lukaDukuza lwameleka njengoba amehlo 
entokazi anamathela kakhulu kuye. 

“Nakuba umuntu ongibophile ubezemboze ubuso, ihembe abeligqokile 
livulekile ngengozi ngakwazi ukubona ukuthi esiswini sakhe kunomthungo 
omude osuka enkabeni uyophelela esifubeni. Ezimbanjeni zangakwesokudla 
kugqame isibazi okungathi sasala kuphola isilonda sokugwazwa. 
Ngingeyibale-ke eminye imidwayidwa esemzimbeni.” 

Wasukunyiswa u-Andile waqinjiswa. Wanikina ikhanda uTholakele 
ebona umzimba owawesuleke sengathi umniniwo wayengakaze ahuzuke. 
Wembeswa u-Andile wahlala nozankosi. 

“Dadewethu, angithi ebufakazini bakho uthi ngaphambi kokuba 
nigcwelezwe wabona ngentokazi thize isigcwele igceke ithi izocela 
umsebenzi kanti ihambisana nontabakayikhonjwa?” Wayebuzwa uMax. 

Wanele wavuma uTholakele uMax wachafaza umabizwasabele 
amemeze ngawo insizwa ethile. Dukuduku esangweni kwaqhamuka 
ungqwaza lwensizwa yeBhunu nentokazi eyayingamunwe, iyinhle. 
Yayiphoxwa kuphela ukushayeka, izisihlasihla, imabokoboko ebusweni, 
imehlo ayemahlule. Kwaba ukungena nje endlini yababingelela ngesililo 
ithi, “Angimngabazi. Bakithi salani seningibopha kunokuba ngibekezelele 
ukushaywa kanje. Uyangibulala uthi angikhiphe indandatho kamama 
esayeba embulala. Angisazi noma nandandatho leyo yawela emotweni yini.” 
Yambuka u-Andile, naye wayikhumbula. 

109 


110 
UZunyiwe wayilanda ukusuka nokuhlala indaba. Wayesanda kuyiqoma 
le nsizwa yasezizweni. Kwakube ukuzwana nje, yamqinela, yamfaka umoya 
wobugebengu. 
“Ngiyabonga kakhulu Mseshi uMkhondo ngecebo lakho lokuba sisebenze 
ngokwahlukana. Nezimpahla ozithathe ekhaya ungenamvume sezisemotweni 
elande uZunyiwe. Ngikulandelile nje ebusuku ngemoto ngakuyeka ngoba 
bengazi ukuthi kuzosa ngizilande. Indandatho lena ombulalela yona 
umntanabantu iwele emotweni yami kuthangi. Khona manjalo konke, 
nobufakazi ongibophele khona ngikuse eshantshi kwayothathwa iminwe.” 
“Andile, wadida nami namhlanje?” Wabuza uCebo emangele. 
“Izolo ngikuzwile ukhononda ngokuthi bengihlezi ngingenzi lutho. 
Empeleni umsebenzi wami ufezeke ngesikhathi ngiwubona umsobho 
ungena uziphonsa etswayini.” Izingalo wazinika uMax owazikhulula. 
“Yadl'insimb'edl'ezinye!” Wazibongela no-Andile ezigaxa zithi 
khaxa kumthungathi womkhondo wabenzakalisi. Wathi uyazabalaza, 
zaqhuma izinkinobho zehembe ebanjwa. Bazisho ubufakazi enkunzini 
eyayimidwayidwa, bulanda imilando yokugwazwa kulwiwa ngaphandle 
nasemajele njengoba wayelapha nje esanda kweqa kwelinye. Umthungo 
wawungowokukhishwa kwezinhlamvu zesibhamu. 
“Ngiyaxolisa kini Andile noCebo ngempama yentukuthelo. Izinyembezi 
zakho seziyokwesulwa mhla wesigwebo!” 
“A.B.C.D! Ubosho njalo nawe!” 
110 

14 


Ingcebo Yezicebi Nezimpofana 

M. J. MNgadi 
Lo mbuso ayesebusiswa ngawo uNkosazana Valerie Bennett iwona du 
owawusumbibithekisa. Owayemkhiphe efulethini lakhe elalilincanyana 
libizwa ngelezimpohlo wayemfake kulobu bucwebecwebe bendlu 

eyayiyisitezikazi esasiphezu kolwandle eMhlali ngoba efisa ukumphathisa 

okwendlovukazi. Nanso-ke indlovukazi yase iphenduke isimunyu esase 
sihlala simuncu. 

Kwakusemini nje uValerie wayephenduphenduka embhedeni 
owawusekamelweni owawungathi lalingelayo impela indlovukazi yenkosi 
eyinjinga. Wayebuka naphandle egqolozele ulwandle ukucweba kwalo 
okwakumbangela umzwangedwa. Waphuma ekamelweni wazula endlini. 
Yayiyizulu elalinobucwebecwebe, iphithizela izisebenzi ezazididizela 
zimphathise okweqanda, inayo yonke imishini nezimfanelo zenjabulo 
yesimanje. Phezu kwalokho wayekhala. Wayezizwa efana no-Adamu 
owayebekwe ensimini yaseYideni kwathiwa wayengazidla zonke izithelo 
ngaphandle kwesisodwa. 

Waphuma endlini wayokuma phandle egcekeni elalinongwengwe 
nezimbali. Ebuka le etsheni likaShaka, eShaka’s Rock, phakathi kwemizi 
emihle namahhotela ayephezu kolwandle lavela lagqama igama lehhotela 
ayelikhonze kakhulu. Lalilotshwe ngamagama amahle ukuthi, ‘McCall’s 
Haven’. Lalingelesicebi uMnu. uDave McCall owawungabe umethukile 
uma ungamfakile ezinombolweni ezisenhla ohlweni lwezinjinga 
zase-Afrika. Wayeke ambone uDave McCall, emkhonzile enjalo nje, 
kepha wayengenasikhathi samuntu. UDave wayecebe kangangokuba 
wayengaziwa nokuthi wayehlalaphi. Wayebhaliwe ezincwadini zaseGoli 
ngomuzi, ngamahhashi nangamasheya ezinkampanini eziningi.Wayaziwa 
eKipithawini ngomuzi, ngamahhotela nangawo amahhashi. EThekwini 
wayenehhotelakazi lodumo iMcCall Plaza. Emaphethelweni edolobheni 
laseMhlali wayenepulazi lesimoba, efuye namahhashi, hhayi omjaho, 

111 


kepha okuzithokozisa. Kukuwo-ke lo muzi ayehlaliswe kuwo lapha eMhlali 
uValerie. Nokho ayechake kakhulu ngakho uMcCall kwakuwumndeni. 
Wayengabizwa ngangane nankosikazi. 

“Uthe ushaya ekuphi?” 

“Ubesesikhumulweni sezindiza. Angazi noma uza lapha noma uya 
phesheya yini.” 

“Angifuni ukukhuluma indaba kaDave. Kungcono ukuhlala ehlathini 
kunokuhlala kuleli hlane lakwakhe.” Wabalisa enengiwe. “Angisazi noma 
uDave ngiyamthanda noma ngiyamdabukela yini. Ake nisho nina esenike 
nahlala naye isikhathi eside; uke amnike nje omunye umuntu inhliziyo 
isikhathi okungenani esingangengxenye yosuku?” 

“Mhlawumbe ukhuluma ngohlangothi lwamabhizinisi?” kusho 
uThulisiwe. “Yebo, ningaxoxa ngokuqondene nawo kuze kushone 
ilanga uma lingatholakali ikhambi lokwandisa inzuzo. Uma kodwa 
kuya ngasothandweni, cha. Angisho nje ukuthi sengineshumi leminyaka 
ngilapha, ngiyisisebenzi sokuqala futhi esaqashwa kulo muzi uqediwe 
ukwakhiwa. Kuyo yonke le minyaka siyaqala ngqa ukudidizelela intokazi 
eze ngaye ingaze ngaludaba lwamabhizinisi. Ngike ngimbone ekutatazelela 
nokukutatazelela. Ungowokuqala ngqa ukuba uke uhlale kuze kuphele 
izinyanga ezintathu! Kodwa wawugezephi?” 

“Mhlawumbe uzocabanga ukuthi siyathandana noMcCall, kanti akunjalo. 
Asiphindele nje endlini siyohlala kahle phansi ngizokuxoxela ukuthi 
sahlangana kanjani.” 

“Thina sasicabanga ukuthi nizoganana ngoba kwaba wubudididi 
kwenziwa amalungiselelo uzofika, ethi kuza indlovukazi yekhaya 
ayezoyibusisa ngombuso wasezulwini isesemhlabeni.” 

“Mina ngizizwa ngisemalahleni asesihogweni, ngisembusweni.” 
Babuyela endlini wayizeka indaba. “Uzongifuya kulo mbuso wakhe. 
Okuyikhona osekungiphatha kabuhlungu yilungelo anginika lona lokuba 
ngibuse nganoma yini kule nsimu yakhe yaseYideni ngaphandle kokukodwa 

vo - ukuba ngingalokothi ngicabangele ngasekumthandeni ngoba 

112 


akanasikhathi. Nakuba enalo ilungelo lokungangithandi, uthini ngelami 
lokumthanda? Uthi ngingahlala kanjani ngingamthandi engenzela 
okuhle?” Wasukuma wafaka ikhasethi emshinini wokuwadlala. Bayibuka 
ecweba izinyembezi. Kuyo babemi belinganisene noMcCall, befanelene. 
Yayingeyomcimbi wokugujwa kweminyaka eyishumi yavulwa ibha yodumo, 

bha ngegama lakhe iba yiValerie Ladies Bar. Ebucwazicwazini obabulapho 

babegqoke beconsa noMcCall izingubo zomcimbi ayemthengele zona 
uMcCall ezibiza ngezothando. Nokho, okwakungaqondakali ngothando 

ayelusho ukuthi ngabe kwakuwuthando lwangempela noma kwakuwuthando 
nje lwakhe ngoba embona eyisilomo sasebha esasiyiwozawoza elalimdonsela 
abathengi. 

Empeleni okwakwenzekile ukuthi uDave wayeqale ukumbona uValerie 
eminyakeni eyishumi mhla iqala ngqa ukuvulwa le bha. Njalo nje uma 
ezohlola le bha uDave wayeyibona le ntokazi yakwaBennett ihlezi kulelo 
tafula eyayiqale ukuhlala kulo kuvulwa, selaziwa ngokuthi yi-‘tafula 
likaValerie’. Laliba linye ibhodlela kuleli tafula, kuba yiphayinti yobhiya, 
usikilidi emlonyeni, bese kuba yincwadi ayehlala ahlale azilibazise ngayo. 
Nsukuzonke kusihlwa, nangeMigqibelo kusukela emini lize liyoshona, 
wayehlala lapha uValerie egqoke kahle sengathi wayeyiswenkela le bha. 
Akekho owayezithokozisa kule bha owayengamazi uValerie Bennett 
owayentanganye noMcCall, sebeqinaqinile. 

Eminyakeni eminingi uDave owayenganake lutho olunye emhlabeni 
ngaphandle kokuba matasatasa namabhizinisi akhe, wayekade embuka 
amncishe amehlo uValerie. Wayemthathisa okomuntu owayengenangqondo, 
noma owayekweswele ayengakwenza ngaphandle kokuphuza, ukubhema 
nokufunda nezincwadi lezi ayegcina esezigqolozele. Ngasese wayembiza 
‘ngempukane yasebha’. Kwakuze kwathi zolo lokhu, ezinyangeni ezintathu 
ezazedlule uDave wazehlisa, wathi gozololo etafuleni, wambingelela baxoxa. 

“Usuku lwanamuhla empilweni yami ngizoluqopha njengosuku olukhulu 

nolubalulekile,” wayesho uValerie okhela umndweza, eyikhipha kancane 

intuthu, ebambelele esihlathini, amehlo ejule emajukujukwini olwandle. 

“Yini ebalulekile ngosuku lwanamuhla, Nksz. Bennett?” 

“Ukubona umuntu ofana nawe, ongahlalwa mpukane, ehlala eduze 
kwempukane yasebha.” 

Wethuka uDave wathi, “Laze langihlaba elempukane yasebha. Angikaze 

113 


ngikucabangele ngaleyo ndlela.” Wayebize uweta, wakhokha, emthengela 
utshwala obuningi nokudla. 

“Musa ukusho njalo Valerie! Ngabe ngokuhlala kwami lapha kanti bese 
ngikuxosha yini?” 

“Cha, angixoshwa nguwe; ngixoshwa wububha.” Wachaza uValerie 
ukuthi wayexoshwa wukweswela imali nendawo yokuhlala. Umqashi 
wabo wayewile, kwadliwa ayenakho. Imadlana yempesheni ayeyitholile 
yayiphelele ezikweletini. Nasefulethini wayexoshiwe. UDave owayehlaliswe 
yisifiso sokuzimemela mathupha le ntokazi ekugujweni kweminyaka 
eyishumi yebha, ezocela negunya lokuyiqamba ngegama layo, wamema, 
wancenga, zemukelwa izicelo. Ubuso bukaValerie obabuguqubele 
babuwembulile amayezi, wamoyizela ethi, “Ngingephikisane nalokho 
uma kubathokozisa abathengi bakho. Futhi nami kungangilobela umlando 
ongafundwa yiningi elizayo ukuthi kulezi zindonga, uValerie Bennett 
wake wangena ephuma iminyaka engaphezu kweyishumi ezama induduzo 
yomphefumulo, ngeshwa angayitholanga.” 

Babehlukane uMcCall emethembise ukuthi wayezombhekela indawo 
yokuquba okwesikhashana, njengoba wayesekuleli zulu elaliyisitezi 
esasisepulazini likaMcCall elaliphezu kolwandle. Wayengaqubile ngokusho 
kukaMcCall owayethe mhla emfaka, “Ngaphandle kokuba uma kuqhamuka 
insizwa ikushada, Nksz. Bennett, lapha ekhaya ungahlala ngisho ikhulu 
leminyaka ungakhokhi ngisho elimdaka isenti leli.” 

“Mhlawumbe ngeke ngaba nawo amandla okukhokhela umuzi onje noma 

ngingaqashwa,” esho enamahlonyana uValerie esindwa yizinga lomuzi. 

“Noma kungathiwa uwuthola ngomuso umsebenzi, ngiyakwethembisa 
ukuthi awusoze wakhokha. Empeleni umsebenzi nginawo. Ukuba 
ngiyathanda ngabe ngikuqasha manje. Kodwa umsebenzi engifisa 
uwusebenze manje, wukubusa.” 

UValerie wawucisha ngombani umshini wamakhasethi wayesethi, 
“Umsebenzi wokubusa angifuyele ukuba ngiwenze uyawubona ukuthi 
usungizacise kangakanani? Ngafika ngiwumuntu lapha ekhaya. Namuhla 
nguwumungcwi.” Wakhala. “Kodwa yona inkululeko yomphefumulo 
ngizoyilwela. Phakathi kwami noDave kufanele kube khona okhululekayo.” 

114 


Enamahlonyana uThulisiwe embona ehlengezela izinyembezi, 
wasukuma wamesula zona. Wamshiya esayomlandela isiphuzo sokwehlisa 
izinyembezi. Wasala ecabanga, ingqondo yakhe kuba sengathi yayiwumshini 
owawumdlalela isithombe sakho konke okwakwenzeke ezinsukwini 
engenise lapha ekhaya. UDave uqobo owayemlande efulethini ngeRolls 
Royce yakhe wazomkhombisa umuzi. Babenele bayibuka le ndlu eyayinazo 
zonke izidingo umuntu ayengazithokozisa ngazo kule minyaka baphumela 
kubhazabhaza wendlu eyayiyigushede elalibuqamamana nesitezi. Naye 
uValerie engathandi ukubonwa yizisebenzi ekhala, nanamuhla waphuma 
waya kule ndlukazi wayoyibukela eduze. Mhla eqala ukufika wayekade 
ecabanga ukuthi yayigcwele ogandaganda nezinqola zepulazi. Wayemangele 
lapho bengena kuyo noDave. Yayiwubhazabhaza owawungenalutho, ushaya 
umoya, ushanelwe woma phaqa. Wayeze wababaza wathi, “Kanti ngithi 
indlu igcwele nje, ayinalutho!” 

Nokho-ke manje, zonke sengizithuthele kwelinye. Ngokuqhubeka 

kwezinsuku uzobona ukuthi ukusetshenziswa kwayo kuzoba wusizo 
olungakanani kuwe.” Wayembuke wamthakasela uDave. “Okunye-ke, 
nokho okungewona umbandela njengasensimini yaseYideni, yisicelo 

sokuba ungabe usaya ebha njengoba izobe isiqanjwe ngawe nje. Igama 

lakho lizobe selinohlonze lokuhlonishwa. Uma unomngane ongathanda 
ukuzichithela isizungu naye, angeza lapha ekhaya. Ikhona ibha, uyibonile?” 
Wayembekele isineke embuza ukuthi wayephuza amaphayinti amangaki 
obhiya, iwayini nokunye, nokuthi wayebhema usikilidi omngaki ngosuku. 
Wazibala uDave lezi balo ngesonto, ngenyanga, ngonyaka, ngeminyaka 
emihlanu. Babehlukane uDave ethembise ukubonana naye khona lapha 
ekhaya ngomhlomunye ngehora leshumi. 

Nempela ngehora losuku lwesethembiso olwalushiwo watheleka 
uDave ehola uhalakasha lweloli olwalubhonga lububula lungolwabaphisi 
bakabhiya. Esalukhombe egushede, luya lunyonyoba, lungena nyova, 
wangena endlini uDave qede baphuma noValerie banikela khona. 

“Ngibone ukuthi angikuthengele ubhiya weminyaka emihlanu Nksz. 
Bennett.” 

Wayezizwe ehla eba yize leze futhi uValerie. Okwakumshwabanisa 
kwakungukucatshangelwa, enganikwanga ngisho umzuzwana wokubeka 
umbono ngaleli oda. Bangena egushede omunye ehamba eqinise umzimba, 

115 

omunye ewulahla. UDave wazincokolela nomshayeli owayishiya ithululwa 

lobu?” Wabuza uValerie ezibona izinsizwa zama-ovaroli zididizela 
nezigadla, sezijuluke zimanzi te zitaka amakesi ayengamadazini. “Kule 

minyaka eyishumi ngaqala ukuphuza ebha yakwakho ngabe sengaphuza 

amadazini angaphezu kwalawa?” 

“Ungazibalela Valerie. Kule minyaka oyibalayo, emabhodleleni owathi 
uwaphuza ngosuku, lezi zindodla zifana nomdlalo.” 

Besawabala amadazini kwatheleka omunye futhi umhhohhombe weloli. 
Yayiphuma kwababephisa amagilebusi bawenze iwayini. Nayo uDave 
wayikhomba egushede. Yangena nyova, zadilizwa izinqwaba zaba yizintaba 
laphaya. Zisadunuselene egushede kwabubula enye futhi emnyango. 
Bephendula amakhanda beyibuka, ababuzanga ukuthi yayivelaphi. 
Batshelwa yimifanekiso yamabhokisi osikilidi ababehlukene. Isajame 
emnyango, eyakwaBhiya yabuya isidonsa omunye futhi umhhohhombe 
wenqola. Isesemgqeni nayo kwabubula enye. Baphuma bayibuka. Yayizisho 
ngemifanekiso yamabhodlela kagologo. Kucaca ukuthi kwakuzoshona ilanga 
kubalwa, kwalandwa izisebenzi bona bayoziphumulela endlini. 

Esehambe wonke amaloli oDave noValerie baphindela egushede 
bayobuka. Kwakuyizintaba, uma wazi ezoNdi noKhahlamba. 

“Dave, uqonde ukuthi wonke lo gwayi notshwala sekusemzimbeni 

wami?” 
“Ugwayi njengoba uwubona ngiwubalele iminyaka emihlanu. Nawo 

uyize uma ngiwuqhathanisa nentaba iKhilimanjaro osewayibhema.” 

Wacweba izinyembezi uValerie wathi, “Ungishayisa ngovalo lo mbuso. 
Uzongisiza ngani ngingasebenzi, ngingenampesheni engihlinzeke ikusasa 
ngayo?” 

“Valerie,” wahleka uDave, “musa ukuzama ukuzihlupha ngokungafanele 
kukukhathaze. Uma unayo imishuwalense, ngizoyikhokhela mina iminyaka 
emihlanu, ngiphinde ngengeze ngeminye futhi uma uyobe ungakasebenzi. 
Uma ngabe awunayo, ngicela ukukufakela, ngiyikhokhele ngibala 
nowempesheni. Maqondana nemishuwalense, Valerie, bengingathokoza 
uma bengingase ngisheshe ngiyithole yonke imininingwane yakho ukuze 
ube nayo,” esho amehlo ewagijimisa phakathi kwakhe nezintaba oMabulala. 

UValerie izinyembezi wazesula ngezinkophe wathi, “Lingibenga 

116 


inhliziyo elemishuwalense uma uliphatha endaweni enje, Dave. Noma ukufa 
kuyindalo, kodwa inkulumo yakho isingamsolisa omunye umuntu uma 
uphatha indaba yemishuwalense usulande izindodla zotshwala nogwayi.” 

Babebuyele endlini lapho uDave ayemazise khona ngamanye 
amalungiselelo enhlalakahle yakhe ayesewenzile. Wavalelisa embalela uhide 
lwezindawo ayezohamba ebamba imihlangano kuzo. Wayezoba seKapa, 
eGoli, e-Antananarivo eMadagascar nasengxenye. Wamshiya ezandleni 
ezifudumele zezisebenzi zalapha ekhaya, uThulisiwe Luthuli noThandekile 
Nkwanyana ababezomphathisa okweqanda, bamnakise okwendlovukazi. 
Izinsizwa ezintathu, oMgcineni Mkhabela, uSiphiwe Lushaba noMthokozisi 
Mwandla babezomtatazelela sazinceku zenkosi. 

Ehambe ngayizolo uDave, kwasa ngomuso umshayeli wakhe watheleka 
nocekeceke lohuntshu lwemoto. Wamshiya nalo nekhadi likaphetroli 
okwathiwa wayengakusebenzisa njengoba wayefisa. Phezu kwalo lonke 
lolu thando nombuso lalishone engeneme, kwasa esahluneme. Nanamuhla 
lokhu wayengakenami. Wayephakelwa izibiliboco ayezibuka qede aphihlike 
izinyembezi. Wayengena ebha, adonse izingilazi, azikhethele, athele 
abuthandayo qede bungavumi ukungena emlonyeni. Wayebujolozela amehlo 
aze achithe izinyembezi kubo. Wayephuma angene emotweni, avule umculo 
owawumthunuka amahlaba enhliziyo. Wayeyiphendula endleleni azongena 
embhedeni. Namahhashi okwakuthiwe akazilibazise ngokuwagibela 
epulazini wayesawazilile. 

Emasontweni ayelandelile wayefikile umdayisi womshuwalense 
wamusa kodokotela. Wayembhalisile. Isifo somzwangedwa sasisamdlavuza 
kuValerie, esaphenduka ufafube lombhede. Imizamo yoThulisiwe 
noThandekile yokumduduza nokumthanda ngokumesula izinyembezi 
nokumfunza ukudla yayifana nokucisha umlilo ngophetroli. Wayevele 
akhale kucace ukuthi wayengase aphelele nasezingalweni zabo. Kuzo 
zonke lezi zinyanga ezintathu elapha imfihlo yembangalusizi wayeyivalela 
esifubeni. Kwakwalile-ke namuhla. Wayesemkhombisile uThulisiwe 
isihloko sethumba. 

Esamile lapha uValerie ekhumbula izigigaba ezazimenza azizwe 
efuyiwe, wethuswa yinsizwa yakwaMkhabela, uMgcineni owathi, “Hhayi, 
ungethuki Mesisi. Sengithe ngokukubona umi sengathi ukhathazekile ngathi 

117 

angisondele ngizokukhumbuza ukuthi unkosana wayethe asokuphelezela 
uzilibazise nangamahhashi.” 

Wanele wamshiya uMgcineni uValerie wabuyela endlini, ekamelweni 
lakhe lokulala ayenele aphume nje kulo lendlulwe busha. Wavula isikhwama 
sakhe wakhipha i-alibhamu encane wayesezishaya embhedeni, eyiqhekeza 
eyibuka. Wakhala zaphophoza izinyembezi lapho ebuka abazali bakhe 
ababomile egazini, bentekenteke. Wayehluleke esebafumbela ngemali 
nokudla, kepha beze bedlula emhlabeni bengeneme. Wavula esesoka lakhe. 
Wayehlangane nalo liyinsizwa uqobo lwensizwa. Lase liwuqhaqhavana 
lapha esithombeni olwalubukeka ludangele, ludikibele. Lase lashona isoka, 
lazibulala. Amehlo esemvimbi wezinyembezi, wavula elinye ikhasi. Kulo 
kwakunezithombe zomndeni, ezinye besesontweni. Wayegcine ukulandela 
enkonzweni eseyingane. Wathinteka emoyeni wezwakala ethandaza ezicelela 
yena noMcCall ukuhlahlanyeliswa ngesihe nomusa. 

Emuzwa uThandekile ekhuluma yedwana, wangena. A, wayethandaza 

kanti eguqe embhedeni. Waguqa naye uThandekile eduze kombhede, 

wacimeza waze waphela umthandazo. 
“Ngizocela ungisize Thandekile ubatshele ukuthi uma kwenzeka eshaya 

ucingo uDave, ngibizwe. Ngifisa ukumazisa ukuthi sengiyawubonga wonke 

lo mbuso angibusise ngawo. Angizuzanga ntokozo. Ukuphuza ebha yesicebi 
lokhu okwenza ukuba ngisuswe entokozweni yokwenama osizini ngilethwe 
lapha endumalweni yokubusa.” 

Wazidela uThandekile wathi, “Kodwa Mesisi uma umbuza nje uMnu. 
McCall ukuthi uyoze aganwe nini aziphumuze kule mpilo ebuhlungu 
kangaka, uyaye athini?” 

“Umi nje ekutheni isikhathi somunye umuntu akanaso.” Wathunukala 
emoyeni wakhala. 

Wamshiya uThandekile wayokwedlulisa umyalezo. Kwaphela izinsuku 
ezintathu engashayi engafiki lo McCall ayemlindele ngamnyama. Kulezo 
zinsuku wayesekubuka nje ukudla, ekudla ngawo amehlo. Nenkumbulo 
yabahlobo bakhe yayimbhokele, eseqamela ngayo i-alibhamu eyithela 
ngezinyembezi. Uthando olwalusukela kulaba bahlobo wayeluzwa 

118 

lwenabela kuMcCall, amkhumbule engazi nokuthi wayezomtholaphi. 
Noma wayengamthola, uMcCall wayengebe nandaba naye njengoba 
wayevele emcacisele ukuthi wayezophila yedwa kulo muzi ngoba 
yena wayengenasikhathi sothando lomunye kulo mhlaba ayephilela 
ukuwusebenzela. 

njengoba nathi asiyala ngokuthi uma ugula kufanele sikuse kunoma yimuphi 

udokotela oziqokela yena, noma-ke kwabakhe abaphambili abasohleni 

asinikeze lona.” Wayencengwa yizisebenzi ukuphelela kwakhe emehlweni 
zikubona ukuthi kwase kubika ukwemuka kokhukho nomoya. 

Waziphikisa uValerie ngokuthi, “Kulokhu okungiphethe ngingelashwe 
dokotela; udokotela yinhliziyo.” Bamshiya ekhuluma yedwa ethi, “Namuhla 
Baba noMama, nawe Richard, naze nangifaka ezifundweni senafa.” 

UDave wagaleleka ngomuso, kuyiSonto, emini yasekuseni engalindelwe. 
Uma ngabe emehlweni akhe uValerie wayemshiye ebukeka njengomnyovu, 
namuhla wayebukeka engangomiyane. Wayebulawa nayisibibithwane. 

“Awusho wena Nksz. Bennett, ngenze njani manje? Kwathi lapho 
sengikufake phakathi komhlane nembeleko, umuzi kungowakho, udla 
okuthandayo uyeke ongakuthandi, okuphuzwayo kungangamanzi okuphala 
izikhumba, kokugitshelwayo uzikhethela phakathi kwamahhashi nemoto, 
kwayilapho ukhala ezingomi? Uma ufuna ukundiza, shono ngikuthengele 
ithikithi lebhanoyi, ngihlele nabasemahhotela asezindaweni ofisa 
ukuzivakashela.” 

Impendulo kwaba yizinyembezi ezinkolombeleni zezigobhe. 

“Bengingathokoza impela Valerie uma ubungaphangisa nempendulo 
ngoba ngiyaphuthuma. Kunezidingo ezingimele kumanje,” esho ebuka 
isikhathi ebucwazicwazini be-Omega eyayisesihlakaleni. Wancinciza 
wabamba ikhanda. “Umphakathi uzothi ngangikulandela ukuzokubulala 
uma ungasengcono kunakuqala.” 


“Noma-ke Dave kungathiwa wumbuso lo, umbuso ophelayo. Uma 
kwenzeka uganwa ngingaba kuphi mina njengoba umkakho, njengami, 
engeke akuthokozela ukondliwa mahhala komunye wesifazane ngamandla 
akho ekhona?” 


“Ngikholwa wukuthi angikezukuganwa kule minyaka engamashumi 
amabili ezayo. Njengoba sengike ngakutshela kaningana, anginawo ngisho 
umzuzwana wesineke sothando. Mhlawumbe ngiyoba nawo kwelizayo. 

119 


Okwamanje umsebenzi engiwenzayo ungiphonsela inselele engangivumeli 
ukuba ngicabangane nomunye umuntu ngaphandle kwawo.” 


“Ukhombisa ukungangithandi nokungangikhathaleli Mnu. McCall,” 
esho 
uValerie embuka ngeso elalinokudikibala, ukudumala nenzondo. 

“Ngiyabuza ngithi, yikuphi okunye okungcono okuhle engingaphinde 
ngikwenzele khona ngaphezu kwalokhu?” 
Wambuka ngamehlo amahle 
ayensundu. “Ngicela ungicacisele, Valerie”. 

Impendulo kwaphinde kwaba yizinyembezi. Ihluthuka inhliziyo 
kuMcCall waphuma exhuthuzela wayongena ekamelweni lakhe lapho 
wafike wabamba ikhanda khona walinikina ethi, “Ngake ngazilaya ngalanda 
utetemile osengitetemela lapha ekhaya. Yikuphi okwedlula ukumkhathalela 
ngokumqamba ngebha ayeyisidakwa kuyo iminyaka, nokumondlela emzini 
wami onebha ngaphakathi negushede lezintaba zotshwala nezindunduma 
zogwayi?” 
Wakhumula wangena ebhavini wageza. Waphuma waziqhola, 
wagqoka wabuyela khona futhi endlini yokuphumula eyayinoValerie 
owayekhedamisile. 

“Awunasikhathi samuntu Dave?” 


“Sekukaningana ngichaza Valerie ukuthi nginesomsebenzi. Uma 
ngingaphuthumi sikhathi somhlangano, ngisuke ngiphuthuma esebhanoyi. 
Noma ngikuyo, ngindiza, ngisuke ngingaphuphi ntombi, kepha ngisuke 
ngibhala amaphuzu engxoxo engisuke ngizoyethula emhlanganweni.” 


“Kodwa uyabona ukuthi ngiyagula?” 
Wambuka ngawesixhwala. 
“Sengaze ngazifundisa Valerie ukuthi isiguli akusona esami, esodokotela 

nezibhedlela.” 


“Nesidumbu akusona esakho, esabasemakhazeni Dave?” 


“Impela, nakuba kubuhlungu ukukuvuma lokho, kepha kuyiqiniso 
kunjalo. Odokotela, abahlengikazi nabo bonke abanye abaphathelene 
nezokwelapha, umsebenzi wabo bawenza ngoba bezinikele, bekufundele 
futhi ukuchitha isikhathi sabo sonke ngeziguli. Abangcwabi uma bekhuluma 
ngokuthi abanasikhathi njengami, basuke beqonde ukuthi bamatasatasa 
ngezidumbu. Ngaphambi kokuba ngishayele i-ambulense bakulande 
abazosebenzisa isikhathi sabo esigulini abaphila ngokuselapha, ngibuza 
okokugcina manje. Nksz. Valerie Bennett, othandekayo, ukhaliswa buhlungu 
buni usembusweni?” 


Wakhala uValerie ethi, “Mama noBaba, nawe Richard, ngicela 
ningixolele.” 


120 


“Bonke laba bantu okhala ngabo manje bahlanganiswe yini nale ndaba, 
bekuphi kumanje nje?” 


“Sebashona bonke.” 


“Awumuzwe engibalisela ngabantu asebashona ngimtshela ngithi 
anginasikhathi nesabaphilayo!” 
Wabamba ikhanda futhi uMcCall. 

UValerie wambuka ngamehlo ayesebomvu tebhu wathi, “Ngizwa iminjunju 
yobuhlungu bezinduku ongishaya ngazo ezifana nengangibhaxabula ngazo 
nami ababengithanda.” 


“Angizwa-ke Nksz. Bennett?” 
Wabamba indlebe wayisondeza kuye. 
“Ngizothini ngoba awehluli mina ngedwa? Wehlula ngisho izisebenzi 
zalapha ekhaya sezikufukamele zikufunza?” 


“Maqondana nawe Dave, ukungithanda noma ukungenyanya yini 
ukungithengela izintaba zotshwala nogwayi?” 


“Ngiyaxolisa Valerie uma lokho ukubuka ngelokukwenyanya. Bengithi 
ngenza ngothando.” 


“Uthando lokuthenga izindodla kanye ukuze kuphele iminyaka 
ungazikhathazanga ngokuthengela imfanayo?” 


“Akunjalo neze Valerie.” 
Amshaya amahloni wayingaza. 

“Indlela yaziwa wumhambi wayo Dave. Lokhu okwenza kimi ngikwazi 
kahle ngoba nami ngake ngakwenza kwabanye. Iminyaka ngeminyaka 
ubungibona ngihlezi ebha yakwakho nje yingoba benginhliziyo ilila 
isililo sezenzo zayo.” 
Wachaza. Walalela uDave kwaphela ukuphuthuma. 
Njengenkomo ibhabhalala, naye wahlala eceleni kukaValerie, wabamba 
isihlathi. Waqhuba uValerie wathi, “Nami ngakhula Dave nginjengawe. 
Ngangingenasikhathi somunye umuntu. Kusukela ngiseyingane isikhathi 
ngangisisebenzisela imfundo. Kwangiphumelelisa lokho, ngathola 
iziqu ngeziqu emayunivesithi. Nakuba sekunjalo, ngaqhubeka 
nokungabi nasikhathi somunye umuntu. Uma ngikhuluma ngomunye 
umuntu ngibala abazali bami, izingane zakwethu nami uqobo njengoba 
ngase ngizithathisa okomunye umuntu ngingasenaso nesikhathi 
sokuzilungisa. Nansizwa eyayithi iyangithanda ngalubona uthando lwayo 
luwuthanjwana olwalungichithela isikhathi. Dave, ngaqhubeka njengoba 
uqhubeka. Ngafundisa emayunivesithi ngaze ngaba uPhrofesa.” Waya 
ekamelweni ayelala kulo wabuya nesikhwama ahosha kuso izitifiketi 
zasemayunivesithi amazwe ngamazwe nawakubo eMelika. Wakhipha 
nezincwadi ezazinobufakazi ngobuPhrofesa wazibeka phambi kwakhe. 

121 


Enamahloni uDave, wazithatha wazibuka ngokushaqeka. 
 
Wakhala. 

Wambekela isineke uDave wamthulisa emesula nezinyembezi. 

“Ungibona ngikhala kangaka, Dave, yizenzo zakho ezingikhumbuza 
ukungakhathaleli muntu engangiyikhona. Hhawu, ngikhumbula indlela 
umama nobaba ababengikhonze ngayo. Baze bafa ngiyibona ingilahlekele 
imizuzu eyishumi ngiyichithe nabo. Angazi ukuthi ngingabavusa kanjani 
ngixoxe nabo iminyaka. Omunye futhi Dave engamona, yisoka lami uRichard. 
Wayengithanda, efisa sinakane, mina ngingenasikhathi sakhe. Wagcina 
ezibulele ngesibhamu. O, Dave, awazi ukuthi ngifisa kanjani ukuxolisa 
nakuye nakwabanye abaningi.” 
Wahosha izithombe zabo nezamangcwaba 
abo wamkhombisa. “Ngisho emngcwabeni kaRichard, Dave, angiyanga 
ngoba ngangingenasikhathi. Anginangane nje ngoba ukuyikhulelwa 
nokuyikhulisa ngangingeke ngakubekezelela. Osekungephule umoya 
kakhulu ngilapha kwakho yilezi zisebenzi zakho ebezinginaka ngonako 
olungangifanele.” 


UMcCall wamsingatha, wammbambatha emduduza. 

“Kulezi zinyanga ngizwe isimangaliso Dave sentokozo yokukuthanda 
nokukukhonza kwenhliziyo kuhambisana nempindiso eyisishayo 
sokunganakwa.” Kwathuleka isikhashana elalele ukuthuthumela komzimba 
kaMcCall. “Dave, sengike ngafunda emaphephandabeni ukuthi unikelela 
izinkedama ezithile. Ngale kokuziphonsela imali, sewake waba naso kodwa 
isineke sokuyozibona emagogogweni nasezinhlungwini ezikuzo?” 


Walandula enamahloni. Amehlo akhe ehlamba ngezinyembezi wathi, 
AUsungithunukile emoyeni. Nami ngakhula njengoba ulanda. Nakuba 
ngingakaze ngibe uPhrofesa, nganele ngathola iziqu ngasebenzela ingcebo 
engiyizuzile. Emshikashikeni wokuyizuza angibanga nasineke sabo bonke 
ababengithanda nababengidinga. Ingoduso yami ngayilahliswa yikhona 
ukuthi yayingithanda kakhulu ifuna ngiyinake ngokuyincelisa ngalo 
uthando. Kwala noma isingimangalela, ngancama ukuyikhokhela inhlawulo 
kunokuyibusisa ngothando nonako. Nasezinsukwini zayo zokugcina, ilimele 

122 


kabi isesibhedlela, yayingishayela izingcingo ikhalela ukungibona sizoxoxa 
sixolelane. Angibanga naso isikhathi sayo yaze yashona. Uze ungixolele 
nalapho ukhona Jane.” 
Zageleza zagudla umbombo. Bobabili bathelana 
ngomvimbi wazo. 

“Basaphila bona abazali bakho, Dave?” 


Wavuma. Wayebalahle endaweni eyikhaya labadala ngoba engenasikhathi 
sabo. Yize yena wayesekhulile, kepha wayengenangane ngoba engenasikhathi 
sayo. Washayeka, wahlala ezingcingweni ehlehlisa uhambo, exolisa 
nasemihlanganweni ayeyiphuthuma. Wabuya wabuza wathi, 

“Senzenjani manje Valerie?” 
“Okokuqala ukuvakashela abazali bakho siyobabungaza ngothando. 

Okwesibili, ukuyoxolisa emangcwabeni abafa besithanda singabanakile. 

Sizoxebula negama likaValerie eminyangweni yokufa, silinameke 
emisebenzini yothando neyempilo. Sizozidayisa zonke lezi zintaba 

zogwayi notshwala, imali yakho isetshenziselwe ukwelapha ababulawa 
yibo. Okukhulu, asingazithwali, kepha sizithande ukuze nesintu sisithande 
njengoba sizithanda.” 


Ubuso bukaDave obase bahlala buhwaqabele, bachachamba bafana 
nobebhungu. Wabuka ulwandle noThungulu, wazizwa ehlatshwa 
wumxhwele ngobuhle bemvelo ayevame ukubushaya indiva. Yekanini 
ubuhle belakwaZulu ngokuba yizulu elizululekisa izinzulu zomphefumulo 

-ubuhle ongeke wabubuka umoya ungathinteki! 
Baqala phansi bageza besusa nezinyembezi. Bagqoka, bafana nenkosi 
nendlovukazi sebebambene ngocikicane behla kancane ngezitebhisi. 
Basingathana, bangana, balibuka izwe benakene. 

123 


15 


Mhla Liduma Laduma 

M. J. MNgadi 
Indaba yohambo ngezitimela nobuthongo bakhona! Nakomunye namuhla 
sengathi akekho emaphusheni, ekwamadala. Athi yozi, alubone usuku 

lokhahlambela lwensizwa oNyandeni nomkakhe uMaNyambose abalufica 

ekhompathimentini yesitimela ePaki, eGoli. Lwalubukeka lukhathazekile 
impela. Usizi lwayo insizwa lwalubhalwe ebusweni, esinkweni esinsundu 
eyayisibeke etafulaneni elaliphambi kwayo. Ukudabuka okwakusemizweni 
yayo kwakuzwakala nangendlela isigingci eyayisishaya ngayo, sibubula 
umunyu, sihlengezelisa izinyembezi. Bangena ishaya umculo wokholo, 
iwuhubela phansi. Okwakubuye kudabukise kakhulu yisibukuthu somntwana 
ompofu ubuhle bakhe obabubonakala naphezu kokuba wayesongwe 

ngesholi. ONyandeni nomkakhe, bobabili abase beqinile, baqalaza phezulu 

bebheka indawo yokubeka izimpahla. Insizwa yayeka ukushaya isigingci, 
yababuka ngayekhathazekile. Yathi, “Ukhona osevele elele lapho phezulu.” 

Laduma. 

Ngempela kwakulele indoda eyayiqamele ngesikhwama. Eceleni 
kwezinyawo ezazinamasokisi ayenamazambane kwakumi amabhuzi 
ayebomvu, ngasendlebeni kunesichitshana sezinyembezi zenkosazana. 

“Umuntu uma ebona leso sichitshana, ezwa nalokho kuhonqa okusengathi 

okweloli elithutha izibi, uba nensolo yokuthi uhambo lungahle lungabi 

mnandi neze,” kusho yona le nsizwa qede iqhubeka nokuthinta izintambo 

zesigingci. 

Laphazima. 

ONyandeni nomkakhe bahleka kancane, izimpahla bazifaka ngaphansi 
kwesihlalo, base behlala bebhekana nesasihlezi umshayisigingci. Dlengelele, 
bethuka bonke ngokugulukudela kwamaphoyisa ayephethe izibhamu, 
nomshini wokuzwa izinsimbi. 

“Sisabuyile Nsizwa,” kusho elinye kuyo insizwa yesigingci. 

“Kulungile.Uma ningakeneliswa ukuthi angiphethe lutho, ngingasukuma 

124 



125 
futhi nipeketule,” yasho insizwa yakwabo yasukuma, nesigingci yasishiya 
eduze kwengane. Basithatha abaseshi basibhekisa phansi naphezulu. Phinde, 
akuqathakanga lutho. Babheka emithwaleni, bazulisa nomshini ohogela 
okusansimbi. Lutho. Ingane okwakucatshangwa ukuthi yayiyindodakazi, 
yathathwa yiphoyisa eliyisimame, layiqhaqha imikhwintsho layithintitha. 
Akuphumanga zidakamizwa namcebo. Amaphoyisa ajamela isinkwa 
esasisetafuleni. 
“Sicela ukusihlephula, sizokuthengela esinye.” 
Yavuma insizwa. Asithatha asihlephula, asicakaza, asibukisisa 
sakusicwaninga. Anikina amakhanda, ayithengela esinye enqoleni 
eyayisefomu. Abe esedubela endodeni yamabhuzi, nomshini ewuzulisa 
phezu kwayo. Wakhala wanqenqetha. 
“Awubheke, umdala kangaka! Ulele, udakiwe, uqamele ngesiceke! Uyazi 
ukuthi thina singakwethwesa manje icala lokuphuzela emphakathini?” 
Yazihonqela insizwa endala, ayazi nanyaka. Bayembula ibhantshi befuna 
ukuthola okwakukhalisa umshini. Kwakungozankosi. 
Laduma. 
“O, umantshingelane,” kusho elinye lifunda isiphalo esasilenga nozobho, 
siyibika insizwa ukuthi yayiwunogada ndawondawo. Edelile amaphoyisa, 
aphuma. 
“Impela, baqinisile abathi usizi lwalapha emhlabeni luyezwana,” 
kusho insizwa yesigingci qede izethule ngokuthi yayinguLaduma Mafu. 
Yathatha ingane yayigona. “Ningibona nje ngibabele kunina wale ngane 
eThekwini. Ungalile uNoziphepho. Ngikhuluma nje kuthiwa ngoMgqibelo 
uyashada, khona eThekwini. Ngifuna ukumbuza ngiyigonile ukuthi ngabe 
usekucabangisise kahle, wakwemukela yini ukuthi sobabili usesitshingisa 
okwenyongo yenyathi. Nakho-ke, ngesichitho enginaso, engikholwa ukuthi 
yisona nesenze ukuba ngibe nesisila kuNoziphepho, sengisukelwa amaphoyisa 
angisolela ekwebeni. Njengoba niwabona nje epetulula izimpahla zami 
asebuya impinda. Pho-ke singathini? Yizinsizi zasemhlabeni.” 
“Kwakubi-ke lokho, Mntanami. Ngiyakuzwa ukucula kwakho ukuthi 
kusho ukukhathazeka okunzulu komphefumulo,” kusho uMaNyambose 
ngozwelo. 
Imvula. Lakhala izinyembezi. 
Izinsimbi ezazibikezela ukusuka kwesitimela zanqenqetha. Kwachazwa 
ngemibhobho ukuthi iMeyili eyayilibangise eMdubane yayisigcwala indlela. 
125 

Dukuduku yanyakaza kancane imakwabo, sekuhlwile impela. Zasala 

Dukuduku yanyakaza kancane imakwabo, sekuhlwile impela. Zasala 

lowo mculo walo omnandi libala amajoyinti ayezokuba yindathane anduba 
igaleleke kwelidumayo. Akhala amakhwelo lapho ibasusa usinga indlondlo 

enophaphe ekhanda, iqobola iqonula, ithetha nobusuku, izishiya ziwusizana 
iziteshana, ithungatha uThungulu. Pho, le nqola ababechitheka ngayo 

oLaduma yayintofontofo. Yayikade ingeyezinga elithe xaxa, usekhendikilasi. 
Nokho, ngokucaca kokuthi yayingasashayi khona ezingeni, yase idudulelwe 

kutedi. Wezwakala naye uLaduma eshaya ikhwelo, eyibongela qede esishaya 

isigingci, umculo waso owawuhambisana namasondo kuba sengathi 
wawuwadansisa. 

Lapho oNyandeni beqala ngakho kodwa nje ukuvula umphako, yaqala 
inkinga lapha esitimeleni. ULaduma wathi lacu, wayongena endlini 
yangasese. Wabuya esephethe ibhakede lepulastiki elalingavaliwe, 
linemikhwintsho eyayisenjengoba yayingcoliswe umntwana. Wayishaya 
ngaphansi kwesihlalo. Akubanga sikhathi esingakanani oNyandeni 
nomkakhe baqala ukuphephetha amakhala. 

“Kusewukwethuka isisinga nje kwekhala, kuzokwejwayeleka,” esho 
uLaduma edumela isigingci, ezithinta futhi izintambo, esho ngelalilusizana. 
Ngaso leso sikhathi waqamba iculo ngemikhwintsho nentandanyana 
yomntwana igonwe yinkedamana yendoda belahlwe unina. Babekezela 
oNyandeni, bandla. 

Laklaklabula. 

“Kunganjani Mntanami uma ngikuhlanzela le mikhwintsho?” kubuza 
uMaNyambose. 

“Mama, ngeke impela kulunge. Uthando lwami lolu,” waqhubeka 
nesigingci waze wacweba izinyembezi. 

Imvula. 

“Kodwa singafika sinjani nje eThekwini?” 

“Ngeke kwakhonondwa kangako ngemikhwintsho yomntanami kuphela. 
Nalawa masokisi anamazambane anesandla,” enqekuzisa ikhanda ezama 
ukuwakhomba ngalo. “Futhi-ke Mama, uma ngivuma lokho, ngabe ngenza 
iphutha eliwedlula wonke esengake ngawenza emhlabeni. UNoziphepho 
ukuhlupheka kwami kufanele akubone ngabo ubunjalo bemikhwintsho lena, 
ukuze azibuze aziphendule ukuthi koze kube nini ngizibambele.” 

“Noma kunjalo Mntanami, bekunganjani siwahlanze lawa, wena 
usuyogcina lawo ingane ezowangcolisa sesisondele eThekwini?” 

“Mama, ngeke impela kulunge. Uthando lwami lolu. Futhi kuhlala 

126 

kuthiwa isisu somhambi asingakanani nje, nesisu sengane asinagalanti 
yokuthi siyohlambuluka nini, sisongelane nini. Mhlawumbe siyosondela 
eThekwini isisongelene nje.” Ebonakala nasebusweni ukuthi wayethunukele 
nasemoyeni, wazibamba izintambo waze wagulula nezinyembezi 
ngesithupha. 

Dukuduku ingane yakhala yawuhlanya. Yaze yavusa nendoda eyayilele 
phezulu eyabonakala iphakamisa ikhanda, ibabuka ngayozela ithi, “Isingaze 
ife ingane? Kule khophathimente akukho muntu yini onencence engase 
izitshwe ngayo ingane?” Yasho yaphakamisa ibhodlela elalinesichitshana, 
yancela. 

ULaduma owayesemgonile umntwana wayibuka le ndoda eyayiphezulu, 
amehlo wayesewehlisela kuNyandeni nowakwakhe ethi, “Uyamuzwa 
elinga umphefumulo wakho Baba? Ucabanga ukuthi incence yasekhaya 
eyasezitimeleni yini?” 

Enamahlonyana uNyandeni wathi, “Akakhohlwe yizincence zabantu, 
anake le yakhe ayincelayo.” 

“Kuyayiwa eZulwini. Umuntu uyohlangana nengane khona isithi, ngathi 
ncence, wathi cha.” Indoda yazincelela eyayo futhi qede yazilalela. 

UMaNyambose washayeka, wayithatha ingane wayincenga eyilolozela, 
yaze yathula, balala. UMaNyambose waphaphama wafaka isandla futhi 
lapho ingane isizishiyele, uyise etatazela eyesula, ezama nokuyikhwintshisa. 
Njalo uma isitimela sisondela esiteshini esikhulu esasizokuma kuso kwakuba 
wubutatata nebhakede lemikhwintsho liyothukuswa endlini yangasese. 

“Njengoba ushilo Ndodana ukuthi sizokwejwayela, aseze ejwayela 
ngempela amakhala. Ungabe usazikhathaza ngokuba ulokhu wehla wenyuka 
nebhakede,” kusho uNyandeni. 

Laduma lathi alithathe umuntu. 

“Ngiyanibonga bazali bami ngokulubekezelela uthando lwami. 
Nokho, nakuba kunjalo, ngiyazi ukuthi uma ethuka engena la maphoyisa 
engiwanukelayo, azongichithisa leli bhakede uma eke alibona, qambe 
ngiyafika eThekwini uNoziphepho akasaziboni iziphepho asiphephula 
ngazo nomntanami.” 

Zavunguza iziphepho, lasho laduma, laqaqamba. 

Uma kuthiwa uLaduma wake wazibamba izintambo kulolu hambo, 
zimbili izikhathi lapho ingane yomuntu yake yazincinza khona baphaphama 
nababelele, bathinteka emoyeni. Yebo, abanye bathi isigingci sikhala usizi 

127 


uma safundwa kwamabili emangcwabeni, bese besibiza ngezimbambo 

nokusa, saxoxa enye indaba, sadansisa izipoki uma ngabe ikhona into 
eyisipoki. Yake yazikitaza futhi insizwa yabantu yaze yazibeka endlebeni 
ikhala ngoNoziphepho lapho sitshobela embotsheni yaseMajuba siphuma 

qede siyishiya ithetha yodwa, sona sikhala simpongoloza sibingelela 

impumalanga ebomvana. 

Laze lathi chaphasha ezintabeni ilanga silokhu sishilo isigingci. 
Kwaze kwaphazamisa ukukhala futhi kwengane eyasho ngengila kwaze 
kwaba sengathi yayizobhodlokelwa ukhakhayi. Behluleka sebeyincenga 
ngebhodlela. Kushaya ihora lesishiyagalombili nje, isitimela singena 
eNyukhasela, kwase kudideke wonke umuntu, sekuxabene nabadala. 
ONyandeni nendoda eyayiphezulu yakwaPhakathi base beke balanyulwa, 
sebefingqelene imikhono, kubangwa incence yakwaNyandeni uPhakathi 
ayebelesele ngokuthi ayithulise ingane. Naphezu kwalokho kudideka 
uLaduma akakhohlwanga ukutatazela nebhakede lemikhwintsho ayolifihla 
endlini yangasese bese ebuya ethatha ingane eyayisakhala iwuqanduqandu. 
Wema nayo efasiteleni wayishushuzela ebuka ababephithizela efomu, abanye 
behla, kugitshelwa esitimeleni, kubingelelwana kuvaleliswana. 

“Ayinanina yini ongayithulisa leyo ngane Mfowethu?” kwabuza intokazi 
thize eyayimi incike ngendlu yokulindela isitimela efomu. Nayo yayibukeka 
isohambeni njengoba eceleni kwayo kwakunemithwalo nje, ipotimende 
nesikhwama. 

Eyibuka ngobabujabhile uLaduma wathi, “Mntanomuntu, yindaba ende 
engingakuxoxela yona uma singahambisana. Usibona sinyembezana nje 
nomntanami uLaphazima, saliwe.” 

“Mntanabantu, ngiyaxolisa ngokukwephula umoya. Nami ungibona 
ngincike ngezindonga esiteshini nje, ngizihambela ngezami izinsizi. 
Anginandlebe yokulalela izinhlupheko zomunye,” yasho bajabha nobuso 
bayo. 

“Umntanami akananina...” 

“Hhayi bo!” Yavuka ngolaka intokazi. “Uthe uma usuka lapho osuke 
khona wawuzitshela ukuthi unina uyomthola eNyukhasela yini? Awehlukane 
nami wena!” 

Wazizwa ephoxekile uLaduma, wanyobozela wabuyela ekhompathimentini 
nengane nayo eyavele yathula nya, ngokuthethiswa kukayise. Wayibeka 

128 


eceleni kwakhe eseyisonge kahle ngewulisholi, wayesedumela isigingci 
ethi, “Bakithi umlamuli munye,” wakhomba phezulu. “Ngicela kesihlangane 
naye ngamazwi.” Wazibamba izintambo, washo ngezwi ehuba umculo 
wokholo. Wamlandela uMaNyambose. Emva kwesikhashana noNyandeni 

wawungafunga uthi kwakukhala ipuleti elithile labaculi bodumo. 

Zakhala futhi izinsimbi zibika ukuqhubeka kohambo lohazane. Intokazi 

eyayikade ithethisa uLaduma yadonswa umculo yazethuka isingena 
ekhophathimentini ababekuyo. Yafaka imithwalo ngaphansi kwesihlalo 
eside esasinoLaduma, yahlala yazotha isonge izandla. Yapha indlebe ukudla 

komculo lapho inyakaza indlu ababehlezi kuyo, iqhuma kancane insimbi 
phansi, kusala izindlu nezigxobo zikagesi efomu. Bathi ukuba baliqede 

ihubo, wayibingelela uMaNyambose, wazethula nomyeni wakhe, ithuba 
baledlulisela kuLaduma naye owayazisa nangoLaphazima. UPhakathi 
wawuhlaba inhlali. Yazethula-ke nayo intokazi ngokuthi yayiwuMaDuma, 
uNomvula, owayendele kwaMkhizwana. 

“Awuzwe, awuzwe! Yahlangana idabuli!” Washo evuka uPhakathi, evula 
isikhwama sakhe, ekhipha umancishana webhodlela likagologo obomvu, 
elivula elincela. Waphuza, wahlina, walibeka eceleni kwakhe, wayeselala 
eshaya amanhlakomuzi. 

“Ake nimuzwe-ke lo muntu bakithi edlokodla umoya kadadewethu 

engena ngakho kodwa nje! Sicula nje sithi sipholisa umlilo wochuku lwakhe 

ngencence. Ahlangene kuphi-ke amadabuli uma kungena umuntu wabantu, 
njengoba nimbona nje umalokazana nezindandatho?” Washo uLaduma 
bazibuka zigcwele umunwe zimanyazela amadayimane. 

UPhakathi waziphendulela ngokuthi, “Ngisho phela Ndodana ngoba 
wena uthe unguLaduma Mafu. NinoNoziphepho nazibula ngomzukulu lo 
osazumekile, uLaphazima. Umntanami manje olinganisene naye uMaDuma, 
uNomvula wakwaMkhizwana. Salani senishada ukuze nizale uMhlaladuma.” 

“Yimihlola yami! Le ndoda ingizwani ngingena ngakho kodwa nje, yabiza 
umyeni wami ngegama?” Ukunengwa kuMaDuma kwalotshwa ebusweni. 

“Uxolo kancane, nakhu bezoze bangicuyele izinsila zomntanami,” esho 
esukuma ephuma uLaduma, ebuya nebhakede alifaka ngaphansi kwesihlalo. 

“Impela, bengingazi ukuthi ngizozikhubekisa umphefumulo ngokungena 
kule ndlu yenu. Ngidonswe umculo omnandi wokholo, ngathi angingene 
kubantu abanomoya weZulu kanti ngiziphonsa emphandwini wezingonyama. 

129 


Ngehliswa isithunzi sami sobukhosikazi ngenhloso ngumuntu kumbe 
omaziyo nomyeni wami njengoba embiza nangegama nje ethi uMhlaladuma.” 
Wakhala mi. 

“Laduma Maduma!” kusho uPhakathi evuka encela ebhodleleni. 

“Qhubekani nicule bakithi, ningamnaki umuntu kaSathane,” esho 
ezibamba eziqinisa uLaduma. 

Isitimela sathi ukuba sisondele eMnambithi, kwayiso futhi leso sobutatata 
nebhakede lemikhwintsho. Kwaba ukuma kwaso nje abaseshi namaphoyisa 
bagcwala ikhompathimenti. Ayikho impahla kanoma ubani owayekhona 
engapeketulwanga. Ngisho ujeqe uMaDuma ayewubeke phambi kwakhe 
wahleshulwa, nasenkukhwini kwabukisiswa ngisho iqanda elalingaphakathi. 
Adela amaphoyisa, anikina amakhanda, aphuma esenokuyingabaza 
impimpi yawo. Saphuma isitimela lapha eMnambithi kudunyelwe endlini 
yoLaduma. Wayesekhala noMaDuma, ebalisa ngezinsizi ezazimphethe 
emhlabeni, nokuqondana nalolu lokusolwa abomthetho. NoPhakathi wake 
wazumeka, wahonqa kwaze kwakhononda uLaduma ngokuthi, “Bakithi, 
safa! Ubaba wahonqa waze wangikhumbuza iloli laselokishini esakhula 
lidayisa amalahle.” 

“O, Nkosi yami!” esho umkaMkhizwana ubuso bumumethe izinyembezi, 
elokhu elibuka njalo idombolo lakhe elalihleshuliwe. 

Lapho ethi uyayithatha nje futhi ingoma uLaduma, yethuka ingane, 
yaphaphama qede yakhala yawuqanduqandu. Wayithatha uyise wayenza 
yonke imizamo yokuyithulisa engaphumelelanga. Kwala esesukume nayo, 
emi ephasijini eyithakazela. 

“Neyami lapho ikhona Nkosi yami iyakhala. Ngizwa ngamabele,” esho 
uMaDuma ewahlikihla ewezwa efutha ubisi. 

“Awumntshontshele phela Ndodakazi,” kusho uPhakathi 
owayesephapheme, encela kumancishana. 

“Baba, angizwa? Ngimntshontsheleni?” 

“Incence Mntanami.” 

“Yishwa lami yini! Ithini le ndoda indala kangaka? Ungifundisa 

130 


ukuntshontshisa ngencence yomndeni wami ingabe uwena ongelulekayo 
uma ngiphambuka? Uyazi ukuthi uMkhizwana angakubulala uma ekuzwa 
uthi incence yakwakhe ayintshontshelwe abakwaMafu?” 

“Kwasuka-ke futhi lokho,” kusho uNyandeni. 

“Lokho kwani, Nyandeni?” wambuka ngamehlo ophuzo. “Kwangathi 
kunamadoda nje ashisa umbango nezingane encenceni?” 

Lapho ingane iqhubeke nokukhala, uLaduma owayesehlezi elinganisene 
noMaDuma naye waqhubeka nokubalisa ngoNoziphepho nosizi ayemshiye 
nalo. Yasho ngengila ingane noMaNyambose waze wayincengela 
kuMaDuma owayelokhu eyihlikihle njalo incence. 

“Ngeke kulunge impela Mama ngoba ngiyabazi abantu besilisa. Iningi 
labo uma uthi usiza ingane yakhe, ukungena ngalolo lusizo.” 

“Mntanabantu, ngiyafunga ngiyagomela, ngithi mina ngeke ngikwenze 
lokho,” esho ngelalincenga. 

“Ngaze ngazikholisa ngokungena kwami kule ndlu. Kungcono 
angiphume,” wafola edonsa izimpahla zakhe. Kwaxoliswa, wancengwa 
ukuba ahlale angaphumi ngoba wayengasenakuphazanyiswa muntu 
emoyeni. Wagoba, wahlala ubuso bunyakama intukuthelo, edimede enwaya 
incence, ebuka amaqele nezintaba isitimela sishikisha sifulathela uMtshezi 
noqhomfane. 

“Dadewethu, ngisacela ungibambele yena kancane nje kengilande 
impahla yami endlini encane.” Ingane wayishiya ezingalweni zikaMaDuma, 
waphuma, wabuya nebhakede njengokwase kwejwayelekile. 

“Uyazi impela, abanye bethu siyisimame bake basenze isenzo 
esibuhlungu. Uma uwumuntu nje ononembeza, ungayilahla kanjani ingane 
yakho enhle kanje?” Wayibuka uMaDuma, wafikelwa yisihe, wayanga. 

“Ngiyamncengela phela MaDuma kwelengane esekhaya.” 

“Awuthule bandla, Baba ophezulu,” naye wayencengwa uMaNyambose. 
“Umntwana noma ubengamzamela uLaphazima, uzodikibala uma kusho 
wena.” 

“Uyazi nje Mama, ngezikhathi zanamuhla sekwanda negciwane 
lengculazi nje, ukuncelisa ingane yomuntu sekuyingozi embi, njengoba 

131 


nami ningangazi noma nginalo yini.” 

“Nokho-ke, mina, ngenhlanhla, njengoba ngangiyobeletha nje, ngahlolwa 
ngatholakala ngimsulwa.” 

“Impela MaDuma, ngoLaphazima nonina, nami ngazibona ukuthi 
ngimsulwa njengoba bacwaningwa batholwa bemsulwa,” kusho uLaduma. 

Ingane yathula nya isisezandleni zikaMaDuma kwaba sengathi yayizwa 
isandla sikanina. Ubisi lulokhu lufuthe njalo kuMaDuma, wagcina ezidelile, 
wamncelisa umntwana. Intokozo yomntwana yabonakala nangokutshikizisa 
isandla qede walala hho. 

“Kuhlupha khona nje ukuthi nisaganene nendodana uMhlaladuma. 
Ukuba akunjalo, ngabe ngithi bantwana bezulu salani seniba mndeni munye 
wasemafini.” 

“O, le ngane obuyincengela incence ngonile ngokuyebela?” wavutha 
futhi uMaDuma waze washwelezelwa futhi uPhakathi. Ngemuva kwaleso 
sidumo oNyandeni nomkakhe, noPhakathi bazumeka. NoMaDuma 
wayilalisa esihlalweni ingane, wayesebalisa ngeyakhe ethi, “Nowami 
umntwana uyakhala nje lapho ekhona. Kazi usezandleni zikamabani Nkosi 
yami kumanje nje!” 

“Kanti akasele yini noMkhizwana, MaDuma?” 

“Phinde, Mafu,” bahleba manje. “Usele nozakwethu. Nakuba ngiwumuntu 
ongakuthandi ukwembula amahlazo akhe, sengizomane ngikuhlebele nje 
ngoba ngikuzwile ubalisa, ukuthi sicwila emkhunjini ofanayo.” Walulanda 
naye olwakhe usizi. Wayekhwele eNyukhasela nje ngoba wayekade ebalekele 
kwabo, kwakhe exoshwe yisithembu. UMkhizwana wayesanda kugcagcelwa 
ngenye intokazi. Wayethe weqa nengane, wambamba uMkhizwana, 
wabuyela nayo emuva. NoLaduma wayiqala phansi eyolwakhe usizi. 

“Yehlisa izwi mntanabantu,” elulekwa uMaDuma. “Uma engase ezwe 
ngokufana kosizi lwethu ubaba lo ophezulu, singephinde siphumule esinake 
ngokuhlangana kwedabuli.” 

Kwake kwathuleka lapha endlini, bazumeka bonke belolozelwa yingxoxo 
yamasondo nojantshi. Yathi ukuba ithi memfu eMgungundlovu inqola 
yomlilo, basuka lobo butatata. Yathi iqambe izinyukunya, izibhonqa, izisinga 
amanxa, isiwuhlanya indlondlo emahlathini engeme uMgungundlovu, base 
bezimele ephasijini bewubuka usezansi oMaDuma noLaduma. Sanele sema, 
wehla uPhakathi, waxegezela efomu sengathi ayemsinda amabhuzu abomvu. 
Nya, nya, wabuya esedla inhlanzi ethosiwe. 

132 


Wazithinta futhi izintambo uLaduma lapho bewufulathela 
uMgungundlovu. Kwaculwa lapha endlini ngayemnandi, epholile amazwi. 
Sekuthe damu nayekade ekuncela uPhakathi, naye wabapheleka ngobugagu 
obabamangaza. Waxhawulwa, wanconywa. Indlu eyayike yanempikiswano, 
yaphenduka ikhaya lenjabulo. NoNyandeni wabhodla. 

“Sengathi umoya womusa nesonto ungahambela nakuye uNoziphepho 

Mntanami, athi nalapho enibuka noLaphazima nebhakede lemikhwintsho, 

azishaye. Kade umhluphekela. Selokhu sisuke eGoli imibani ibilokhu 

ikusinga, ikusikaza, ikukhotha.” 

“Angizwa Baba?” 

ULaduma samlolozela isitimela. Kuyena kwaba sengathi akulona 
iphupho ukuboniswa isitimela sesigaleleka esiteshini esikhulu eThekwini. 
Wethuka wathuthumela lapho ebona bonke abantu ababesendlini, 
ngaphandle kukaMaDuma, bemphendukela. Ebuhlotsheni abase benabo 
noPhakathi, isitimela sasithe lapho sesizongena eThekwini, njengoba 
namanje sase siyongena, uPhakathi wambizela eceleni. Wayemlume indlebe 
ngokuthi, “Ngiyakuncoma Ndodana ngobunyoningco obe nabo uhambo 
lonke nangeziningi izigigaba, unguphunyukabemphethe novelabahleke. 
Nokho, ngiyakudabukela ngokungazi ukuthi selidume lakuthatha. Le ndlu 
esikuyo oyibiza ngekhompathimenti, iyisona sitokisi osagcinwe kuso. 
Amaphoyisa akuqaphile. Njengoba ningibiza ngonogada nje, agcwele 
khona lapha. Ngenxa yokuba yingcuphe komsebenzi awenzayo, nawo 
ewodwa awazani. Lawaya abengena ephuma indlela yonke awawazi 
alapha esitimeleni.” Wamkhombisa uqwembe olwalunegama lenkampani 
yonogada. Ngaphansi kwalo wahosha olunye wamkhombisa. “Mina-ke 
ngibeluse bonke. Ngiqaphele ukuba bangakwemuki, nawe ungabadizeli 
ngamazibithi angamagugu owabiza ngothando lwakho. Uma bewuphethe 
kahle umsebenzi, singahle singaphinde sibonane. Ngaphandle-ke uma 
ngabe ukuphika okwenzekile, sesiyobonana sengiyisihambi esiwufakazi.” 
Wambamba ithambo. 

Waqwebula amehlo, waphinde wathi yozi uLaduma. Wethuka futhi 

133 


134 
lapho lithi shazi iphupho, esesibona isitimela sigaleleka efomu eThekwini 
qede bemzungeza oNyandeni noMaNyambose, izandla zabo ziphangelana 
ngemikhwintsho eyayisebhakedeni, zibuya namatshe ezintaba zaseGoli 
naseKhimbili. 
Isitimela satheleka esiteshini eJongishani. Waphaphama wanikina 
ikhanda. Ezikhathini eziningi kanti ubephupha. Kufanele. Kwase 
kuyiminyakanyaka iphupho alibona, nalolu hambo lwaqala. Okwamethusa 
kakhulu ukuthi bonke laba ayebaphupha belapha endlini waphaphama akaze 
ababona. Mhlawumbe babesephasijini noLaphazima. Wasukuma wayokuma 
khona. Wajolozela phandle ngefasitela kwaba sengathi wayesebuyele 
kwabuthongo futhi ephupha. ITheku lase lathuthuka, laguquka lalihle 
kangakaya! O, hhe, ngendodana nonina! Wawabona futhi amehlo kaPhakathi 
esembuka emshalazela. Isitimela sathi ukuba sithi nse, esiteshini esikhulu 
oNyandeni noMaNyambose babuveza ububona nobunjalo bokungabi 
Nyandeni naNyambose. Iphupho lakhe exoxa noPhakathi ngesikhashana 
nje laphenduka iqiniso. 
Wema esiteshini, kuye kuhlwile engqondweni. Wababukela abantu behla 
benyuka, abanye behlangatsheziwe, abanye beshayela phezulu bazi lapho 
ababeya khona. Yena wayengazi, embulwe nobuze ayeyibona kwahlaluka 
ukuthi wayengeLaduma Mafu, kungekho Laphazima naMaDuma. Wambona 
futhi uMaDuma wangalelo langa ebaleka noLaphazima abaseshi abase 
bemgcinela ukumedlulisela kwabezenhlalakahle. 
“Hlukanani nengane yami phansi nina!” 
“Kanti ekabani le ngane MaDuma?” Wabuza owayewuMaNyambose 
esitimeleni sebedonsisana ngoLaphazima. 
“Singaya ngisho esibhedlela engambelethela kuso bayongifakazela ukuthi 
mina MaDumakude, uNoziphepho ongumkaMafu Mvula, ngiwunina wale 
ngane ewuMhlaladuma.” 
Elalise indodana eceleni kwakhe, eshaya isigingci besuka eGoli, wayethe 
uphuthuma ukuyokhalela unina wayo obase bugayiwe obomgcagco wakhe. 
Kwakuse nje lase limlahlile. Amaqiniso athi umuzi wase wadayiswa, 
nomkakhe wahamba nendodana wayoziganela engxenye, ayesefinyelele 
ezindlebeni. Yebo, uMafu Mvula owayeke wanuka ingcebo yodwa namuhla 
wayengasanuki lutho olunye ngaphandle kwejele. Lalimlelese namuhla 
eminyakeni eyishumi eyedlule. 
134 

16 


Ingoduso 

Sakhile Bhengu 

Kumnyama lapha. Nale ndawo kangiyazi kahle ngoba ngagcina ukuza lapha 
eminyakeni emibili eyadlula ngihamba naye uNokwazi. Khona angisho 
ukuthi sengingeduka ngaleyo ndlela indawo sengike ngahamba kuyo, ngibe 
ngaya nasesikoleni ngazibonabona izimpukane. Phela sasifundiswa thina 
ukuthi uma uhamba endaweni uboyibukisisa, ngoba ngelinye ilanga uyothi 
usuhamba wedwa kuleyo ndawo ube nenkulu inkinga le, ngenxa yokuthi 

awukujwayelanga ukuqaphelisisa. Ngiyasibonga leso seluleko sikathisha 

wami. Buka nje, njengoba ngihamba manje ngiyobheka ingoduso yami, 

nginethemba lokuthi ngizoze ngifinyelele kuyo ngingabanga nayo inkinga, 

yize-ke phela kade ngagcina ukuza kuyo. 

Cha, angethembe nje bandla ukuthi ngiyothi noma sengifika kuye 
axole ngesimanga sokungambhaleli kwami kule minyaka emibili 
sagcinana, ngoba phela akekho obazi ukuthi bengisendlini emnyama le 
kwandongaziyaduma. Ngibonga nje nakho ukuthi nalokhu engangiboshelwe 
khona akutholakalanga, ngiyofike ngikuthi qithi kuNokwazi, ngithi, “Yesula 
izinyembezi nganazi izindodla zemali Sithandwa.” 

Ngidwanguze-ke kubo ubumnyama lobu obuhambisana nenkungu. 
Ngithi nhla ewashini. Kuyoshaya ihora lesishiyagalolunye manje. Cha, 
akukabi kubi kakhulu, nansiya nemizi laphaya phesheya isakhanyisile. 
Into embi ngale ndawo yakubo kaNokwazi ngukuthi isephansi kakhulu, 
ayikakabi nazimoto eziningi ezisebenza ukuthutha umphakathi. Khonake 
ngalezi zikhathi izimoto kusuke sekungabakhwekazi, ngeke uyithole 
ngisho usuthanda. Cha, ayinginiki ukuthula indawo yangakubo, ngingazi-ke 
ukuthi kanti umsebenzi wala makhansela abawakhethayo yini uma le ndawo 
ingakabi nagesi emgwaqeni, ingakabi nazingcingo, nomgwaqo usenje, 
ibhuqu nje eligcwele uthuli. Kusho ukuthi kuyothi singashada, ngimthathe 
siyozihlalela le edolobheni, sikhombe ngophakathi. Nansi nje imali engaze 
ngachitha iminyaka emibili yonke ejele ngenxa yayo; sengiphumile-ke 
manje. Sizohlala kahle naye, sandise umndeni lo wamaNgwane. 

135 


Ngihambe. Nankuya umfula uhaza laphaya. Sake safika sahlala kuwo 
naye uNokwazi sisanda kwakha isivumelwano. Kunesihlahla laphaya 
esasihleli ngaphansi kwaso, nakhu phela lalibasile, likhipha umkhovu 
etsheni. Ngiyalikhumbula lelo langa. Kwakungathi ngiyaphupha ngesikhathi 
engiphendula uNokwazi ethi yebo embuzweni engangimbuze wona ngathi; 
“Uyavuma ukuba sishade?” Kwathi angindize, nakhu phela sasimbanga 
nezinsizwa eziningana ezazihlala khona lapha ngakubo. Ngiyojabula 
uma ngingabanga nalo ishwa lokuhlangana nazo ngoba lukhulu uchuku 
olungasuka. Ngabantu bezinduku phela laba bakule ndawo, abenqeni 
ukuthi uma behlangana nawe bengakwazi bakubuze ukuthi udishwaphi. 
Uma ungaqondi kahle ngalo mbuzo wabo, isikhwili siqhuma ezimbanjeni, 
indoda ikhale ngonina. Nokho nginethemba lokuthi ngeke ngihlangane 
nomuntu ozongibangela umsindo ngoba ngizophoqeleka ukuba ngidonse 
izulu lezandla kumane kuchitheke gula linamasi. Phela nginguNgwane, 
angibhedelwa: noNokwazi uyakwazi lokho. 

Uma ngedlula kulo mfula ngiwezwe amanzi ekhala. Uma ngibukisisa, 
nakhuya okumhloshana kwenekiwe sengathi ngamanabukeni engane 
encane. Kazi usengakanani umntanami! Phela ngimkhunjuzwa yilawaya 
manabukeni engiwabonayo enekwe laphaya. Ngahamba kusebomvana 
okunguSanele. Nokho, umuntu engimkhumbule kakhulu nokufanele 
ngicele kuye uxolo kuqala nguye uNokwazi. Okomfana cha, akunankinga. 
Ngiyomane ngikhiphe okungamaswidi nje lawa agcwele amaphakethe 
ngikunike kujabule kufe. Phela okuzingane kuwathanda kabi amaswidi lawa. 
Kufanele ukuthi kuyisigaxa nje manje sengathi yimina. Ngeke phela kufuze 
koninalume ngokuba nomzimba omncane. Kuzofuza mina, kubonakale 

ukuthi yiNgwane langoqobo. 
Ngiwedlule-ke lo mfula. Ngithi ukuqalaza emuva ibanga esengilihambile, 


136 


yize kungekho nakubona kahle ngenxa yobumnyama lobu. Cha, sengihambile 
nokho. Amamayela ayishumi aphelile ngihamba. Ungicasulile nje naloya 
muntu wemoto obengikhwezile kuthi sengimkhokhele yonke imali yakhe athi 

ngilokhu nginyonyoba ukuze umkhwe wami ngingathuki sengizithela kuye. 

Ngisamhlonipha phela naphezu kokuthi sengamehlisa emthini, ngawaqaqa 

namazinyo. Ukuba bengingesiye umuntu onenhliziyo enhle besizoxabana 
impela naloya mshayeli wekhumbi, ngoba ngimkhokhele ishumi lonke 
lamarandi, uyasuka lapho uthi ngeke impela nje angibeke kude kangaka. 
Ungitshela nendaba yokuthi uma imoto yakhe isithathwa yizinswelaboya 
leli shumi lamarandi engimnike lona liyokwazi yini ukuthenga enye imoto 

entsha. Kwasho ukuthi nami ngiyaxhifikelwa-ke, angikwazi ukuncenga 

omunye umuntu, kangakanani kuyindoda-ke futhi? Akahambe. Kwamali 
leyo engimnike yona ngeke imnothise. Yini yona ishumi lamarandi kule 
nyamfunyamfu engiyiphethe? 

Ngiqhubeke nohambo. Ngisahamba ngawo umgwaqo, ngoba ngenqena 
ukuthi uma ngithatha izindlela ezinqamulelayo ngizosuke ngeduke, kubuye 
kunenkungu lapha. Akusekude kangako ekhweni lami, sengizothi cababa 
nje, nansiya intaba yokugcina, ebese ngidonsa ngethafa njalo, ngikhuphukele 
emzini kaGodide, ngike ngibone nethemba lami. Awu! Sengikukhumbule 
Nokwazi, sengathi ngabe sengifikile nje lapho kuwe, ngizwe lawaya 
makha angilanda ngikude angibeka eduze kwakho. Ngizwe loluya hleko 
olwangithatha lwangishiya ngingedwa ngikhungathekile. Ngibone leziya 
zifaca naloluya thotho lwamazinyo. Ngiyeza Nokwazi. Kazi awusezwa 
nangokudikiza kwehlo yini ukuthi ithemba lakho owalikhetha phakathi 
kweziningi izinsizwa lisendleleni lizokubona. Cha, ngiyeza themba lami. 
Kazi uzokwethuka kangakanani uma usulubona uswahla lwakho! 

Nakho-ke sengikhanyiswa yimoto eqhamuka ngemuva kwami. Ngibuyele 
eceleni komgwaqo. Ngizoke ngicele kule nsizwa ingibelethe. Ize le moto. 
Ngiphakamise izandla ngicela usizo. Ithi uma imaqondana nami yehlise 
ijubane, ebese ima laphaya ngaphambidlana. Ngiphuthume ngasewindini 
lomshayeli elivulekile; 

“Iyaphi indoda?” kubuza yena umufo lo. 

“Ewu, Nkosi yami, ngicela ungibelethe bo, ungishiye laphaya esitobhini 
kwaChonco, nakhu ngihlwelwa kule ndawo,” kusho mina. 

137 


“Kwakubi nsizwa yakithi, ngeke ngifike kwaChonco, ngiyajika nje 
laphaya phambili kwaGcaba. Bengizokusiza Mfowethu,” kusho yena 
umshayeli lo. 

“Ngiyaxolisa Mfowethu. Ngixolisa kakhulu, kumele ngiphuthume 
ngilande abantu abayongena uphasi leveni. Sengishiywe yisikhathi nje 

kuyimanje.” 
“Kulungile mfo wakithi, ngizoncenga nje ngalo unyawo.” 

Iqhubeke le nsizwa. Cha, ngumuntu onomoya omuhle. Kuyajabulisa 
ukubona ukuthi kanti bakhona abantu abathathana kahle kule ndawo 
yize iphansi ngalolu hlobo. Yena ubezongisiza impela, kuyabonakala 
ekungimeleni kwakhe ebusuku nokwenza. Phela akuselula ukumela abantu 
uma uhamba ngemoto ebusuku ngoba uzokuthi uyama kanti usuzibizela 
utalatiya. Cha, inomoya omuhle leya nsizwa. Mhlawumbe ngusibali wami 
nje, nakhu ikhulumisa okukaNokwazi! 

Ngiqhubeke-ke. Ngiphinde ngilibuke iwashi lami. Yihora leshumi manje. 
Sekuhlwile impela manje. Okungenani kumele ngiphangisele ukuthi ngifike 
lingakashayi eleshumi nomuvo ekhweni lami. Ngumuzi wendoda phela 
loya, kumele ngiwuhloniphe. Bengingeke-ke nami ngikwazi ukuthi ngingezi 
ukumbona uNokwazi. Inkumbulo ibisingaphezu kwami. 

Lukhale unyawo. Uma ngiphakamisa amehlo, ngibone isithunzana 

phambili laphaya. Ngibukisise. Sengathi ngumuntu nje. Kwangcono uma 

kungumuntu ngempela, mhlawumbe sihambisane nje. Ngiphakamise 
izinyawo. Nembala ngumuntu ofake izingubo ezikhanyayo. Ngisheshe 

ukuze ngimfice. Uma sengiseduze kube yima ngibona ukuthi kanti ngumuntu 

wesifazane. Yize kunokwethuka ukuthi ngabe ebusuku kangaka uphumaphi, 
kodwa ngibuye ngizitshele ukuthi naye unalowo mbuzo ngami, ukuthi 
ngiphumaphi ebusuku kangaka. Mhlawumbe sibe nezinkinga ezifanayo nje. 

Ngiyifice-ke intokazi le. Ngifike ngiyibingelele; “Nkosazana emhlophe! 
Sawubona.” Ngisho ngomoya ophansi. 

“Yebo Bhuti, sawubona. Angazi-ke kodwa ukuthi ungibiza ngenkosazane 
emhlophe nje yingoba ngifake izingubo ezimhlophe yini.” Isho sakuncokola. 
Inezwi nje elihle elifuze lelo lengoduso yami uNokwazi. 

“Cha, Nkosazana, sekwaba yinjwayelo nje ukuthi kumuntu wesifazane 
omuhle njengawe ngimbize ngenkosazana emhlophe.” 

138 

“Usutshelwe yimi ukuthi ngimuhle?” 

“Isibhamu!” isho ngokwethuka okukhulu le ntokazi. Ithi ukuqhela kimi. 
“Isibhamu! Kanti nawe Bhuti usazokhuluma ngesibhamu!” Yethuke kakhulu. 

“Yini Nkosazana? Angiqondile isibhamu esibulalayo. Ngiqonde ukuthi 
umuhle.” Ngisho ngingazi ukuthi yini eyethusayo kwelesibhamu. 

“Isibhamu sihle yini? Sake saba sihle isibhamu?” Isho ingangibhekile. 

“Cha, imisebenzi yaso ayimihle yona, ngiyazi. Kodwa phela kuvamisile 
ukuthi uma kukhulunywa ngomuntu omuhle njengawe nje kuthiwe 
yisibhamu.” 

“Kimina Bhuti ngicela ungaphinde ukusho lokho. Ungaliphathi 
elesibhamu uma ukhuluma nami. Isibhamu sangilimaza!” 

“Usho ukuthini uma uthi isibhamu sakulimaza?” 

“He- he!” Ihleka, “Ngiqonde ukuthi, ngiyasesaba isibhamu. Sangithathela 
umfowethu!” Iwehlisa manje umoya. 

“Awu! Kwabuhlungu lokho Nkosazana. Ngadabuka.” Ngixolise uma 
sengizwa kuyo ukuthi kanti isibhamu isesabela into enjengale. Bengingazi 
ukuthi kanti isibhamu senza umonakalo onjengalo emzini wakubo. 

“Hhayi, akunankinga Bhuti. Akunankinga. Sonke phela siyindlela 
neqiniso. Singabahambayo.” 

“Awu, asisazananga Nkosazana. NginguSipho Ngwane. Ngilapha nje 
ngizobheka ingoduso yami uNokwazi. Mhlawumbe ungase ungisize nje 
ungitholele yena laphaya kubo,” kuncenga mina, nakhu phela sesikubukela 
eduze nje kubo kaNokwazi. Njengoba intokazi le inonyawo olusheshayo, 
nami impela sengithanda ukujuluka ngenxa yokushesha kwayo. 

“Waze walithatha-ke bo! Usungithuma koNokwazi, kodwa mina 
angikakazisho ukuthi ngingubani. Ungithuma kwezinye izintombi mame! 
He-he! Mina angisiyo yini intombi?” Isho ngokuncokola. 

“Uyiyo Nkosazana. Bengesaba phela ukuthi uma ngicela kuwe uthan-...!” 

Inginqande ngingakaqedi. 

“Yibambe khona lapho. Kanti wena weshela kangaki?” 

“Usho ukuthini uma uthi ngeshela kangaki?” 

“Cha, impela uma umuntu eselahliwe usuke eselahliwe,” kusho yona 
igigitheka.

“Usho ukulahlwa okunjani?” kubuza mina ngingaqondi ukuthi ukhuluma 

ngani lo muntu wesifazane. 

139 


“Ngisho lokho impela. Uma usulahliwe usuke usulahliwe! He-he, 
emhlabeni nasezulwini!” 

“Yimina phela!” Isahleka njalo. 

“Ulahlwa ngubani?” 

“Nguwena Sipho. Wangilahla wangishiya nomthwalo. Wangilahla 
wangishiya nokuzisola okungaphelanga. Namanje kusemi lokho kuzisola. 
Kuze kube phakade, Amen!” Ayisahleki manje le nkosazana. 
“Mina? Ngakushiya nomthwalo? Ngakushiya namuphi umthwalo? Usho 
mina? Ngabe...?” Ngibambeke manje. 

“Namanje ngisalahliwe! Namanje usangilahlile Sipho!” 

“Ngcono uphumele obala ngikuzwe ukuthi uthini.” Ngididekile. 

“Ngizokwenza lokho ngoba namanje kusabonakala ukuthi ngisalahliwe. 
Wangishiya nomthwalo wengane incane. Wathi uyangitha-...!” 
“UnguNokwazi?” Ngimangele. 
“Wena ubuthi ngubani?” 
“Hhawu Nokwazi! Hhawu themba lami! Ngizoxolisa. Ngize kuwe. 

Ngizobona wena. Ngizobona ithemba lami!” Ngisho ngizama ukumbamba 
ngengalo. Agxumele laphaya. 

“Hhayi ngokushesha okungako Sipho. Kusamele athethwe wonke 

amacala.” 
“Ngiyaxolisa Nokwazi. Ngangingakulahlile.” 
“Pho wawungabhali ngani? Wawungezi ngani ukuzongibona 

ngiyingoduso yakho oyithandayo? Shono nje Sipho ukuthi wathola 

abangcono le kwandongaziyaduma.” 
“Akekho ongcono kimi ukwedlula wena Nokwazi. Nguwe wedwa 
okweyami inhliziyo. Angizange ngikhohlwe nguwe, nanini nanini.” 

“Ngiyakuzwa lokho. Sesizofika ekhaya uke ungixoxele ukuthi ngempela 
ngenzani kuwe. Kodwa kumele singene ekhaya sesibuyisene Sipho. Ngicela 
sihlale laphaya phansi sixoxe kuqala, ungitshele ukuthi ubukuphi. Ngale 
kwalokho sesingaqhubeka siye endlini yami.” 

“Sengifile ngukukhathala Nokwazi. Ukuhlala lapha ngeke kungilungele. 

Kumele ngihlale embhedeni endlini ngiphumule, ngibone nendodana yami!” 

“Ngeke kulunge. Usamele ukweqa leli sango owalishiya ulikhiyile, 

kumbe ukhiphe ukhiye ulivule.” 

“Usho liphi isango?” 

“Amacala akho. Amacala akho Sipho. Ngisho amacala akho!” ephakamisa 

izwi. 

140 


“Kulungile-ke. Asihlale phansi njengoba usho. Sizoqhubeka. Vele uselele 

“Hlala lapha-ke. Ngizohlala la, ungangithinti bandla Sipho, ngiyakucela. 
Ungangithinti.” Ahlale abheke le. Kusobala ukuthi usengilahlile ngempela 
uNokwazi. Kodwa pho eminyakeni emibili nje vo! 

“Uphumaphi Sipho?” ebuza. 

“Nokwazi, ngicela uxolo, Sithandwa. Ngizozama ukulubeka udaba 
lonke, yize ngizolubeka ngezinqamulelayo nje ukuze sisheshe singene 
endlini. Ngase ngikhathele ukusebenza ngingayiboni imali. Ngase ngifuna 
ukushesha ngiqedele ilobolo ebese sishada. Ngangifuna sithi singashada 
ebese siyohlala sobathathu edolobheni, mina nawe nendodana yethu, sibe 
ngumndeni onentokozo.” Ngigwinye amathe. 

“Kwase kubanjani Sipho?” kubuza yena. 

“Ngahamba Nokwazi sengiyibonile imali laphaya emsebenzini ukuthi 
igcinwaphi. Akekho owayesebenza ngalelo langa engahamba ngalo. 
Ngafika sekumnyama kuthule kuthe cwaka. Ngavula kahle ngokhiye engase 
ngiwebile, ngayithatha yonke leyo mali.” 

“Uqonde ukuthi wawufuna ukungishada ngemali yokwebiwa? Ngemali 
yokwebiwa Sipho?” 

“Ayikho into engangizoyenza Nokwazi. Uyihlo nawe uyazi ukuthi 
wayejahe kanjani ukuthi sishade nawe. Nami futhi ngangifuna ukuba usheshe 
usondele neno.” 

“Qhubeka Sipho.” 

“Ngayithatha-ke imali ngaphuma. Kwaba yinhlanhla nje ukuthi onogada 
bangangizwa ngisangena. Inkinga yaba lapho sengiphuma, bangibona. 
Saqhuma kanye isibhamu...!” 

“Isibhamu futhi!” egxuma ema laphaya. “Namanje usakhuluma 
ngesibhamu! Kanti mina angisoze ngakuthola ukuphumula nakulo mhlaba!” 
esho ngelokukhala. 

“Ngikuxoxela indaba phela Nokwazi. Nguwena othe angikuxoxele ukuthi 

ngiphumaphi. Manje uthi angenzenjani?” Sekukhona ukucasuka okuncane. 
“Ngesibhamu pho! Angisifuni isibhamu! Uyangizwa Sipho? Angisifuni 

isibhamu!” esho ngesankanhlu. 

“Ngiyezwa Nokwazi. Awubange usangitshela ukuthi ngubani lo mfowenu 
owagetshengwa.” 

“Ngizobuye ngikuxoxele yonke indaba uma usuqede le yakho.” Ahlale 

141 


142 

phansi futhi abheke le. “Qhubeka nendaba.” 
“Bengisathi ngalimala-ke lapho Nokwazi. Ngalimala lapha emlenzeni, 
kodwa ngakwazi ukubaleka nayo imali ngaze ngayoyithukusa ndawana 
thize. Ukubanjwa kwami-ke kwadalwa yilokhu kulimala kwami okwenzeka. 
Ngabanjwa ngaboshwa, ngagwetshwa iminyaka emibili.” 
“Usho ukuthi imali ikhona Sipho? Usazokwazi ukuqhubeka nelobolo? 
Sisazoshada Sipho?” 
“Uma usangithanda Nokwazi akukho okuyokuma endleleni yethu. Mina 
ngisakuthanda. Ngisengowakho. Nangaphesheya kweli-...” 
“Nami ngisakuthanda. Noma sengiphe-... Cha, ngoba vele sekusebusuku, 
asisale sesilala lapha ngoba kunesivuvu, usuyombona ekuseni uSanele.” 
“Ngaphambi kokuba silale, ngicela uyithathe le mali Nokwazi, ihlale 
ezandleni zakho.” 
“Cha cha,” eqhela. “Ungayibeki ezandleni zami. Ungayibeki. Okungenani 
yibeke lapha eduze, ngeke ithathwe muntu. Ngizoyigada ngeso elibanzi.” 
Nangempela ngiyibeke phansi imali eduze kwakhe. Izindodla 
zamaphepha. Athi sesingalala manje, anxuse kodwa futhi ukuthi 
singasondelani, athi okuningi sisenethuba lakho, ngoba nakhu sesibuyisene. 
“Usuyongivusa-ke Sipho, mina uyazazela ukuthi nginobuthongo.” 
“Kulungile, ngizokuvusa Nokwazi. Nami ngizoke ngiphuphe amaphupho 
amnandi.” Angihleke. 
Silale-ke. 
Ngiphashanyiswa ngamazwana athile nezinto ezingincinzayo sengathi 
yizintuthwane. Ngithi ngizama ukuvuka kwale. Ngiphakame kancane 
ngesingenhla. Ngiqwebule amehlo. Ngibone abantu nje bengijamele. 
Ngibukisise. Nangu uGodide, umkhwe wami, nangu nomkhwekazi 
kanjalo nosibali uPhumlani. Ngithi ngiqalaza uNokwazi, lutho. Ngibuke le 
ndawo engilele kuyo; ngikhangwe yindunduma yomhlabathi. Nazi ezinye 
izingqumbi ezisezintsha ngezansana kwale. Kuthuthumele umzimba. 
Ngibuke imali le egcwele lapha. Kungikhanyele kancane okwenzekile, 
nokho ngingakholwa. 
Angibambe umkhwe wami benosibali. Bangitatamise bayongifaka 
emotweni. 
142 

17 


Umakhonya 

Sakhile Bhengu 

 
“Ngithi lo muntu angisamdingi lapha ekhaya!” 
“Uzoze ungamdingi nje wenzeni kuwe?” 
“Kangizwakali yini uma ngithi umuntu ongahambisani nongezwani 
nemithetho kanye nemiyalo yami kuhle aphume aphele kulo muzi wami? 
Ngiyabuza MaNdelu? Ngabe kangizwakali?” 

“Joko, uMvuseni akonanga lutho kuwena. Ukhulile manje. Usenelungelo 
lokwenza okuthandwa nguye.” 

“Nguwe lo MaNdelu okhweza ingane phezu kwami! Ngubani owathi 
uMvuseni useyindoda, usengaphikisana nemiyalo yami?” 

“Angizange mina Joko ngithi uMvuseni akaphikisane nawe, kodwa 

nginelungelo lokukubonisa uma uphaphalaza.” 

“We MaNdelu, uyazizwa kodwa ukuthi ukhuluma kanjani? Uyazizwa 
nje ukuthi uthini kimi? Uthi mina ngiyaphaphalaza uma ngizama ukufaka 
ingane endleleni? Kanti ngubani inkunzi ekhonyayo lapha ekhaya? Yimi 
noma nguwe, MaNdelu?” 

“Angikuphikisanga, Joko, ukuthi nguwe inhloko yalo muzi. Kakade 
nguwe umninimuzi.” 

“Ngibuza MaNdelu ukuthi ngubani inkunzi ekhonyayo lapha ekhaya?” 

“Nguwena Joko.” 

“Imbodla MaNdelu ngubani lapha ekhaya?” 

“Nguwena futhi Joko.” 

“Ibhansi ngubani MaNdelu?” 

“Kusenguwe futhi Baba.” 

“Iqhude yimina noma nguwe MaNdelu? Ngiyabuza?” 

“Nguwe Joko, kuyaziwa lokho.” 

“Yimina indoda MaNdelu. Uyangizwa? Ngithi yimina ikhonde. Wena 
ungumathananazana, uMvuseni yisajwana, ngakho nina nizolandela 
ikhonde. Nizokwenza okushiwo yikhonde. Elokugcina lami njengenhloko 
lithi uMvuseni akaphume aphele kulo muzi wami ngoba usezibona ukuthi 
uyindoda!” 

143 


Wayesedinwe kungqangqazela amadevu uMakhoba ngesikhathi 
ethethisana nonkosikazi wakhe uMaNdelu. Ingxabano lena isuka ngendodana, 
uMvuseni olanywa yintombazane, uBusisiwe. Uthe angangaphumelela 
ebangeni leshumi uMvuseni, watshela abazali bakhe ukuthi akasazimisele 
ngokuqhubeka nesikole. Wathi usefuna ukuyosebenza. Nalo ibanga leli 
leshumi kube ngumqansa ukufika kulo, ngoba alikho ikilasi angaliphindanga 
selokhu afika esikoleni esiphakeme. Okuyikhona osekubangwa nguMakhoba 
nomkakhe ngukuthi uMaNdelu uyahambisana nesinqumo esithathwe 
nguMvuseni, kuyilapho uMakhoba akezwa nakuzwa ngomuntu ongafuni 
ukuqhubeka nemfundo yena esazimisele ngokumfundisa. Uthi ngempela 
uma engavumela ingane yenze intando yayo ngabe kusho ukuthi ubudoda 
bakhe akabumeli. 

Baxabana nje oMakhoba nomkakhe uMaNdelu akekho yena uMvuseni. 

Usanda kufika naye uMakhoba evela emsebenzini njengoba ebuya kanye 

emva kwamasonto amabili. Ulele nje uyacabanga. Ucabanga le ngane 
eyedelela izwi lakhe. Ngeke kwenzeke lokho okufunwa nguMvuseni uma 


144 


esengaphansi kwakhe. Ngeke adelelwe yingane yena. Ungubani kanti? 

esibayeni esisodwa, futhi akusoze kwenzeka lokho. 

Liphuma nje ikhwezi usephapheme uMakhoba. Uselinde ukuba 
kuphume ilanga ebese evuka. Namanje usafuthelana. Ude ethatha ebeka. 
Akakaze edelelwe yingane ngalolu hlobo. Kambe le ngane ingenwe yini? 
Uthi ayisingenwa ngukugula okuthile nje? Cha, ngeke, iyedelela nje. 
Ngukweyisa lokhu. Nakanjani kumele abukhiphe lobu bushinga asezibona 
ukuthi uyibo uMvuseni. Kumele amkhombise ukuthi akalona iqhawe yena, 
kodwa uyisajwana. Akehlukile kumntwana wemfene. Angeke-ke aphikisana 
nawoMakhoba, izinsizwa ezazikade ziyibamba insimbi ishisa. Nakanjani 
kumele amfundise uMvuseni ukuthi iTheku leli lihanjwa kanjani, akumane 
kudavuzwe nje. 

Kube ngukusa nje phandle avuke uMakhoba. Ayaluze lapha ebaleni 
lakwakhe. Akakabonakali namanje uMvuseni. Kuyacaca ukuthi akafikanga 
kwasanhlobo izolo. Okusho ukuthi useqalile ukubalekelana naye. O! 
Uzomlungisa. Yinye into okumele akhombise ngayo naye uMaNdelu lo 
ukuthi akasayidingi le ngane lapha emzini wakhe. Akawise yona kanye 
le ndlu alala kuyo uMvuseni. Ehhe! Nalo icebo elihle ngoba akabonakali 
nje yingoba ebalekelana naye. Uyazi phela ukuthi kukhona yena. Ngoba 
useyimbodla nje akahlali ngani ukuze kubonakale uphondo okuyilona 
olubukhali? Ingani naye phela usezibona eyinkunzi ehlabayo! 

Aqonde ekamelweni lakhe. Usalele uMaNdelu. Athathe isando. Ashone 

khona endlini kaMvuseni... 
Bavuka nje oMaNdelu noBusisiwe bevuswa yilo msindo owenziwa 
nguMakhoba, isilele phansi indlu kaMvuseni. 
Akhuze umhlola uMaNdelu: “Kodwa Joko yini le oyenzayo? Uyiwiselani 
indlu kaMvuseni? Uthi akalalephi uma usuwisa indlu yakhe?” Ubuza nje 

ubambelele ngezandla eqolo. 

“MaNdelu, kade ngangisho ukuthi umuntu ongangizwa mina 
njengomnikazi walo muzi kuhle azakhele owakhe umuzi. Uma uMvuseni 


145 


eseyindoda akaphume aphele kulo muzi wami. Yimina indoda kulo muzi, 
ngakho kwenziwa intando yami. Kudanselwa esami isigingci lapha. 
Uyangizwa ukuthi ngithini kuwe MaNdelu?” 

“Uyazi ukuthi ngingakuxosha naye mina?” 

“Ngiyakwazi lokho Joko, kepha...!” 

“Uthathe imigodlana yakho uhambe?” 

“Joko, kubi ukuxatshaniswa ngubala. Kuhle sibonisane, sizwane 
kulokhu.” 

“Akukho nto esizoyizwana. Yimina inkunzi lapha. Sengishilo. Yimina 
okhonyayo. Aningazi nina. NginguJoko, itiye labafazi namadoda: izalukazi 
namakhehla kwalani! Kunuka esami isishiphi lapha, ngimfunge uCetshwayo 
eseNkandla.” 

“Joko, mina angiphikisani nawe. Ebengicela ukukubuza nje ngukuthi uma 
uthi akaphume ekhaya uMvuseni uthi akabheke kuliphi izwe? Uzoshonaphi 
nje nempela?” 

“Okwakhe lokho. Uzozibonela ngoba usezibona ukuthi uyindoda. Nanini 
MaNdelu, ingane engamuzwa umzali wayo akungane yalutho. NoMvuseni 
akalutho ngoba wehlulwa ukulalela mina nginguyise.” 

Nangempela uMvuseni wagcina ngokuphuma kwabo. Ngenhlanhla 
wathola indawo yokuhlala emzini wezinsizwa. Kuzo lezo zinsuku wathola 
umsebenzi omuhle uMvuseni. Zafika lezo zindaba kuMakhoba. Esikhundleni 
sokuba ajabule wadinwa kakhulu kunakuqala. Wazimisela ngokuba azifikele 
mathupha kuMvuseni. Washo nokusho ukuthi lapho eyomthola khona 
uyombulala ngezandla. Impela ongazi wayengaze asho ukuthi kukhona 
okungahambi kahle kuMakhoba. 

Nakuba ayengasahlali nje kubo uMvuseni, kepha wayede efika ekhaya, 
ephathele unina izimpahlana. Wayengahlali isikhathi eside ngoba wayazi 
ukuthi angangena noma nini uyise. Akekho-ke owaziyo ukuthi kungenzekani 
uma emfica lapha emzini wakhe. 

Konke lokhu wayekuzwa uMakhoba. Ingani usebenza nabo omakhelwane 
abasebenza behlala emakhaya! Abanye bathi uke alale ekhaya ethemba 
ukuthi akazukubuya uyise. Omakhelwana laba bayamvuna uMakhoba. 
Kwakusengathi bayakujabulela okwakwenzeka emzini wakhe. 

NgoLwesithathu namuhla. Usewenze wonke amalungiselelo okuya 

kwakhe uMakhoba. Nemoto azohamba ngayo isimi ngomumo. Uyiqashile 

146 


le moto. Uzosuka lapha phakathi kwamabili, ayohlola ukuthi kwenzekani 
emzini wakhe ngesikhathi engekho. Uma kushaya ihora leshumi nambili, 
uyaziphuma, uthatha indlela ebheke kwakhe. Akakaze agoduke ngalolu 

njengendoda. Uyathandaza kodwa ukuthi azithele nje, ukuze azibone ukuthi 
ufana nobani. 

Lishaye ihora leshumi nambili. Asuke aqonde emotweni. Ayishaye 
izule. Kuyibanga impela ekhaya. Kusobala uyofika selishaye ledlula ihora 
lokuqala. Kuyoba kuhle angamfici lo mfana. Nakanjani phela uzomphihliza. 
Akasenandaba, noma angasala nendodakazi yakhe le eyodwa uBusisiwe 
ngoba isamazi ukuthi unguyise. Usahlonipha uBusisiwe. Uma nje iqhubekile 
nokuziphatha kahle indodakazi yakhe, iyothi lapho ihlanganisa iminyaka 
engamashumi amabili nomuvo, ayenzele omkhulu umsebenzi wokuyemulisa. 
Isimhloniphile impela indodakazi yakhe.Abaningi abangangayo sebephethe 
abantwana, yena usalokhu ezilondile nje. Aze afikelwe ukujabula okuncane 
uma ecabanga ngendodakazi yakhe. Cha, impela iyamhlonipha ingane yakhe. 
Buka nje ngoba yenza unyaka wesibili ekolishi lokufundela ubuthishela, 
ayikaze imdumaze. Naphezu kokuba efundile uBusisiwe, kodwa namanje 
usabahlonipha abazali bakhe. Phela ezinye izingane zithi zingafunda ebese 
zibabukela phansi abazali, zibabalekele, zibabize ngazo zonke izinto lezi 
uma bengabanga nalo bona ithuba lokufunda. Abanye baze babaphike abazali 
babo, bababize ngeziqhaza nokunye nje okunjalo. Okubi basuke bakhohlwe 
ngukuthi imali yokubafundisa isuke iphuma kuzo lezi ziqhaza asebezibukela 
phansi. Uyabonga nje uMakhoba ngoba nakhu isamhlonipha ingane yakhe. 

Ayishaye njalo imoto ize iyofika lapha esigodini sakubo eSunduzwayo. 
Kanti izomhlupha imoto uma esezofika ekhaya aze ayidudulele ezihlahleni 
eyicashisa. Sengathi konke kuzohamba kahle. Aqhubeke ngezinyawo. 
Esandleni uliphethe iwisa lakhe. Ahambe njalo aze awubone umuzi wakhe. 
Nawuya uthe qekelele egqumeni. Uma esondela abone sengathi kuyakhanya 
ekamelweni okulala kulo uBusisiwe. Ngabe akakalali yini uBusisiwe? Noma 
usatadisha? Kusho khona. 

Afike emagcekeni akwakhe. Uhamba ngokucophelela. Aqonde 
ekamelweni okulala kulo uBusisiwe okubonakala kusakhanya kulo. 
Kuyoshaya ihora lesithathu ekuseni manje. Asondele. Uhamba 
ngamazonzwana ukuze kungabi khona msindo. Asondele kulona ikamelo 

147 


148 

leli. Aze afike eduzane impela. Alunguze. Akukho muntu lapha, isibani 
siyazivuthela nje. Osekumethusa ngukubona ibhantshi ligaxwe esihlalweni 
esilapha ekamelweni lakhe uBusisiwe. Hhabe! Kungenzeka yini ukuthi 
uBusisiwe ulele ngale nonina ngoba ededele uMvuseni ngapha? Ngempela 
ingenzeka yini leyo nto? Cha, ngeke: sekufanele enze into ayizele lapha. 
Kufanele enze umsebenzi awusukele le. Kodwa nakhu akakaboni lutho. 
Kade emile lapha. Akakaboni muntu angambiza ngoMvuseni. Izimpawu 
zonke kodwa zikhombisa ukuthi ukhona. Nx! Le nja imdelela ngempela! Ake 
iqhamuke ukuze ayikhombise ukuthi umhlaba lo unyathelwa ngesizotha, 
hhayi noma yikanjani nje. Asuke manje asondele ngasekamelweni lakhe 
noMaNdelu. Kuzwakala ukuhona kukaMaNdelu nje kuphela. Kakade 
uBusisiwe akumuntu ovame ukuhona uma ngabe elele. Asuke futhi ayokuma 
emnyango wangaphambili. Afike khona. Alinde. Aqoshame. Akhiphe 
okuthile ephaketheni, akushayele emlonyeni. Ahline. Avale abuyisele 
phakathi ephaketheni. 
Alinde. 
Kuphele imizuzu ethi ayibe ngamashumi amabili elindile lapha. 
Kusalokhu kuthule nje. Usecabanga nokusuka manje asale eseya endlini 
yakhe. Asukume. Kukhale amadolo, kade ewagoqile. Uma ethi uphakamisa 
amehlo, hhabe! Yisithunzana sani lesiya esiqhamuka laphaya siza neno? 
Asibonakali kahle, nakhu kumnyama. Abande ngodonga. Adonse iwisa 
lakhe. Alikhokhe. 
Siyeza lesi sithunzi. Ngumuntu. Hhabe! NguMvuseni phela lo. 
Nezinqotho zakhe! Uyasondela. Uza ngakuwo lo mnyango ancike kuwo 
uMakhoba. Ancike impela nje ukuze angamboni lo. Eze lo. Nguye ngempela 
madoda! Ufake ibhulukwe elikhanyayo. Asondele. Akanakile uMvuseni. 
Usethanda nokukhuluphala nje bo, kusobala uthandwe ngumsebenzi. Izinqe 
zinkulu, isifuba yingangamela. Aze afike eduze kukaMakhoba umuntu lo. 
Kusobala uqonde kuwo lo mnyango abande eceleni kwawo umnumzane. 
Uzodlula lapha eduze kwakhe. Nangempela adlule. Kuthi thaqu iphunga 
lalokhu okukhonzwe yisimame. Yayivele izithanda indodana yakhe. 
Akusenani-ke ngoba nakhu ayimhloniphi. Uyagadla-ke manje ngoba nakhu 
usefulathele. Phihli! Gingqi! 
Adonse ithoshi lakhe ephaketheni. Amkhanyise ebusweni. 
NguBusisiwe. 

148 

18 


Lo mkhosi 

Sakhile Bhengu 

Angizukukukhumbula-ke konke. Niyongixolela bazukulu nani bantabami. 

Side lesi sikhathi. Iminyaka seyevile emashumini ayisishiyagalombili! 
Njengoba nibona nje nangu umzukulu wokuqala useyabhodla, kanti 
sengiyasola ukuthi naye useyawalandela amajongosi. Sengiye ngimbone 
egeza nje noma eya esitolo ukuyothenga isinkwa. Nokho angizoqala 
ekuqaleni ngqa sisafunda nensizwa ethile. Ngizoqala kuleli langa engaqala 

ngalo ukuzwa ukuthi kanti cha, lo muntu wayekhona ngaphakathi kimi, 
njengoba ngangilokhu ngikushaya indiva nje ayekukhuluma sisafunda 
ndawonye laphaya esikoleni. 

Ngihlangana naye-ke uhamba kancane njengomuntu okhathele. 

Sesiyasebenza sobabili ngalesi sikhathi.Ulengise isikhwama esasibonakala 

singalayishile imithwalo eminingi ngoba sasithe ukufacaka, kodwa 

ngaqaphela ukuthi sengathi simesinda kakhulu yena lesi sikhwama. Ngake 

ngama ngathi ukumbuka uFakazi. Ngambona engesiye neze lo muntu 
engimaziyo owayehambela phezulu akhiphe isifuba, igxale-ke imambana. 
Athi uma eseseduze nje nami kube khona ikhasi likabhanana alinyathelayo 
asheleleke acishe awe phansi. Anxaphe. Ngimuzwe ekhuluma: “Nx! 
Ngabe kungcono ukuba lingishelelise ngasakazeka ubuchopho phansi.” 

Aphakamise ikhanda, kuhlangane amehlo. Ame. Angijamele. Sijamelane, 

nokho, ngigcine ngokuwahloma phansi awami amehlo, lokhu phela thina 
sasingamjameli nje noma yikanjani umuntu wesilisa. 

Isikhashana impela engibuka kanjalo. Ngize ngimbingelele; “Sawubona 

Fakazi. Unjani kodwa Mfowethu?” ngimbheka ngakho ukumangala. 
“Ngikhona Thokozile. Kwayinhlanhla ukuba ngisheshe ngikubone. 

Bengivele ngifisa nawe ukukubona ngaphambi kokufika kwezimvula” 

Abheke phansi. 
Kungimangalise ukusho kwakhe. “Ubufisa ukungibona Fakazi 

ngaphambi kokufika kwezimvula? Usho ukuthini?” ngibuza ngimbheka. 


149 


“Ngisho lokho impela. Benginesifiso esikhulu sokukubona Thokozile. 
Benginesifiso esikhulu sokukubona.” Aphakamise ikhanda abuke 
isibhakabhaka. Ngibone amehlo akhe engemahle njengokujwayelekile, 
nobuso bakhe bubhalwe usizi lodwa. 

sikulungise?” 

Amane athule abheke phansi futhi. Isikhashana ethule. Ngithi nami 
angingamphazamisi ngoba nakhu kuyabonakala ukuthi lukhulu olusesifubeni 
sakhe. Kuthi ngesikade aphakamise ikhanda angibuke emehlweni. Amehlo 
akhe acwebe izinyembezi manje. Asuke elule isandla sakhe. Nami ngelule 
esami. Asibambe isandla sami. Asibambe asiqinise isandla sami uFakazi. 
Sibukane. Abedlulayo ngibabona kalufifi. Zigobhoze izinyembezi manje 
emehlweni akhe. Angazesuli. Nakimi ngizizwe manje zishisa, ngingazi 
kodwa ukuthi ngikhalelani. Nokho ngigcine ngokubona ukuthi ngikhaliswa 
ngukubona umfana engimazi kudala sengathi ukolukhulu usizi lolu. 

“Usale kahle Thokozile.” Asidedele isandla. Aphenduke eselungela 
ukuhamba. 

Ngizame ukummisa. “Kwenzenjani kodwa Fakazi? Ngabe yini eyonakele? 
Hleze ngibe lusizo kuwe.” Ngimbuza nami ngokukhulu ukudabuka. 

Ame. Aphenduke angibuke. “Ngeke usangisiza Thokozile. Isinqumo 
sengisithathile.” 

“Isinqumo sani Fakazi? Usho ukuthini uma uthi angeke ngisakusiza?” 
“Wawungangisiza mhlawumbe ngaphambi kokufika kwezimvula.” 
“Uqondiseni ngalokho Fakazi? Yiziphi izimvula okhuluma ngazo?” 
“Yile njabulo engapheliyo. Kumbe lokhu kugedla kwamazinyo 

okungasoze kwaphela, nokungasoze kwanyamalala.” 

“Ngabe ngiqamba amanga uma ngingase ngithi ngiyakuqonda ukuthi 

ukhuluma ngani Fakazi.” 

“Ukuthokoza angikwazi Thokozile, kulezi zinkulungwane ezingaka 
zezinsuku ngidla amabele. Kule minyaka emingaka nginyathela ngesizotha.” 
Abheke phansi. Acele uxolo. Athi usaphuthuma uyongibona uma sekwedlule 
zona izimvula. Ngisale-ke lapho ngikhungathekile. 

Uma ngibuka iwashi ngibone ukuthi sekuyogamanxa ihora lesithathu, 
okuyisikhathi okufanele ukuthi ngabe usesemsebenzini ngaso yena uFakazi 
lona. Nami ngibuyele emsebenzini njengoba bengiphume ngomsebenzi nje. 
Ngithi uma ngifika khona emsebenzini, kube khona into ethi angishaye 


150 


ucingo ngizwe ukuthi kwenzenjani kuye uFakazi, kungenzeka nje ukuthi 
inkinga ikhona emsebenzini. Mhlawumbe nje uphelelwe yiwo umsebenzi. 
Kodwa ingane yakhe le esencane ingaba yini uyise engasekho? Ingaphila 
ngani njengoba naso isimo nje lesi somnotho simi kabi kanje? Kwakungconoke 
ngezikhathi zethu ngoba sasingakayazi le nto ekuthiwa ngukugula 
kwerandi, ongazi ukuthi lisuke liphethwe yini ngempela. Imisebenzi 
yayikhonyana. Into esasiyikhalela nje uma umuntu ehambile kwakuba 
yizingane ezizokhula zingamazi, hhayi ukuthi zizobulawa yindlala, ngoba 
irandi leli okuthiwa libuye ligule namuhla lalingaphathwa ngumkhuhlane 

okanye iqolo ngezikhathi zethu. Asikwazi lokhu kwamanje! 

Ngishaye-ke ucingo. Bathi emsebenzini ubekhona nje manje 

akasabonakali. Yilapho enganquma khona ukuthi akungenzeki nangephutha 

ukuba ngilale ngingambonanga uFakazi. Ngizisole nami ukuthi ukhala 
ngokungakutholi ukuthokoza nje impilo yakhe yonke nami ngingomunye 
walabo owenza ukuba angabi nawo umzuzu wokujabula. Ngikhumbule 
iminyaka emibili sifunda naye ekholiji elokhu engilandele njalo, okwaze 
kuba siyehlukana ngemikhakha yemisebenzi ngimlandulela. Kungenzeka 
ukuthi nami ngaba nesandla ekungathokozini kwakhe - uma ngempela 
engakaze akuthole ukuthokoza okupheleleyo. 

Ngigibele ibhasi eliyoze lingehlise lapho angitshela ukuthi uhlala 
khona. Yindawo esobala, ngoba wathi uma wedlula edepho yamabhasi, 
ungakafiki esiteshini sesitimela, usuke usufikile. Nangempela ngithi 
uma ngifika khona ebese ngehla ngibuze umuzi ekuhlala kuwo umuntu 
obizwa ngoFakazi, ongumdlali wesigingci owaziwayo lapha ehostela. 
Kube lula ukuyithola leyo ndawo, nakhu phela insizwa le iyaziwa kakhulu 
emculweni. Bayikhombe indlu njengalaphaya. Nginikele khona. Sekuqala 
ukuhwalala, nokho ngizokwazi ukumbona ebese ngiphikelela ngokushesha 
ekhaya. Ngithi uma ngiza ngokusondela kuyo indlu le ekhombisa ukuba 
ngamakamelo amabili, ngizwe ngishaywa luvadlwana. Ngingaluqondi 
ukuthi ngolwani. Nginikele ngasesicabheni okubonakala sengathi kukhona 
ipheshana elimhlophe elinanyathiselwe khona. Akukhanyisiwe ngaphakathi. 
Ngisondele. Hhawu, kubhaliwe kuleli phepha ngamagama nje amakhulu. 
Ngifunde: “Ungamangali. Ukuzibulala kuhleliwe.” Ngethuke ngome. Ngabe 
le nto isho ukuthini? Ngihayize-ke manje, sengisuke ngafikelwa ngumqondo 
wokuthi uzibulele uFakazi. Kungenxa yami. Yimi engimdedele ngimbona 
ukuthi umoya wakhe awukhululekile. 

151 


 Ngihayize lapho ngicela nosizo ngokushesha. Nangempela kube khona 
abangizwayo. Babuze ukuthi yini inkinga engikhalisayo. Ngibakhombise 
iphepha. Baya bemagange. Bayafika bafunde bamangale nabo. Kusho khonake 
ukuthi abantu abayi nganxanye bengemanzi. Abanye bathi ngumsangano 
lo, bayamazi uFakazi ngumuntu okhonze ukuntela. Abanye bathi kungenzeka 
kukhona izigangi ezibhale le nto, mhlawumbe ngoba zazi ukuthi akazobuya. 
Yilowo nalowo aqhamuke nokwakhe nje. 

Kucace-ke manje ukuthi awukho umasiza, kumele kuthintwe abasekhaya 
kubo kaFakazi kuthintwe namaphoyisa ukuze kuzanywe ukuba athungathwe 
kusenesikhathi. Ngizinikele ngokuba khona nami kulo mkhankaso, yize 
ngazi ukuthi yinkulu inkinga engizoba nayo ekhaya njengoba ubaba 
engezwani nomuntu ongalali ekhaya nje. Nokho sengiyomchazela ukuthi 
yini edale ukuba ngingabi yingxenye yomndeni ngaleli langa. 

Afike-ke amaphoyisa ukuzokuzwa ukuthi yini eyenzekile. Achazelwe. 
Avule kule ndlu yakhe uFakazi, angene. Phezu kwetafula kukhona elinye 
iphepha futhi. Uma elifunda amaphoyisa ngethuke sengikhalile futhi. 
Kusengumyalezo wokuvalelisa. UFakazi uthi ucela ukuxolelwa ngokuthatha 
isinqumo esinjengalesi. Kubantu ababalile athi ucela ukuxolisa kakhulu 
kubo ubale abazali bakhe kanye nomndeni wakhe, wase ebala nami. Uthi 
uyaxolisa ngokuthi aze ahambe engangikhombisanga lokho ayemelwe 
ngukungikhombisa khona nakholelwa ekuthini yimi owayengamnika 
injabulo engapheliyo. Ngiphatheke kabuhlungu-ke manje. Umoya wami 
udangale impela. 

Aqhubeke nokubuka amaphoyisa lawa okungase kube lusizo manje. 
Angatholi lutho olunye ngaphandle kwale ncwadi. Yize akuthatha 
njengembude nje konke lokhu, kodwa athi azozama ukululandela lolu daba 
abone ukuthi yini angase ayenze. 

Ngenxa yokuthi ekhaya sekulukhuni ngempela ukufika, ngicele komunye 

womakhelwane lapha ukuba bangiphe isikhundla. Ngeke ngikwazi ukulala 

endlini yakhe uFakazi, ngoba kangazi ukuthi ngempela yini eqhubekayo 

ngaye. Bangizwele omakhelwane, nakhu phela kuleli hostela kuhlala 
abesilisa nabesifazane, alifani nalawa ahlala abesilisa kuphela. Ngilale kuse. 
Bangiphe amanzi okuhlamba sengilungela ukuya emsebenzini. Ngibatshele 
ukuthi uma engatholakali uFakazi emsebenzini ngizobuya nantambama 

ukuze ngizwe ukuthi akabonakalanga yini. Sishiyelane nezingcingo ukuze 

sikwazi ukulokhu sixhumana. Ngivalelise-ke ngihambe. 


152


Ngifika nje emsebenzini ngibe ngithola umbiko wokuthi angishayele 
ucingo esiteshini samaphoyisa. Nansi inamba ibekiwe lapha etafuleni 
lami. Ngishaywe nguvalo olubi. Ngiphuthume ucingo. Ngishaye inamba 
le. Ibanjwe ngale. Nguye usayitsheni ebesinaye ebusuku. Ngizisho ukuthi 
ngingubani, nokuthi ngiphendula ucingo olungene ngingakafiki emsebenzini. 
Emva kwemibuzwana ethile akhumbule, axolise ukuthi baningi abantu 
aseke wabafonela ngomsebenzi, manje bekungelula ukuba akhumbule 
ngokushesha ukuthi mina ngiqondene nani. Angitshele okwacishe 
kwangiqulekisa qulekiyane. Futhi ngoba angifanga ngaleliya langa! 

Kucace-ke ukuthi akusekho kusebenza, sekumele ngiphuthume khona 
manje. Yimi lowaya ngiphuthuma emathekisini aya khona. Ngifike 
ngokushesha. Ngibe nenhlanhla yokutholana naye ngokushesha futhi 
usayitsheni lo. Angithathe eseyongikhombisa lo muntu okuthiwa utholakale 
ezilengisile - uma kunguye ozilengisile. Seludlala ngami-ke lapho uvalo. 
Singene kule ndawo eyesabekayo. Nampa abantu asebekobandayo balele. 
Ngikhonjiswe okunguye engize ngaye. Ngimbuke lo muntu. Angimazi. 
Ngilandule kusayitsheni. Siphumele phandle. Nginxuse ukuba baqhubekele 

phambili nophenyo lwabo. 
Ngishayele futhi emsebenzini lapho esebenza khona uFakazi. Bathi 

akafikanga namuhla ukuzoqala umsebenzi njengokujwayelekile. Nabo 

bakhombise ukuphatheka kabi ngoba ungumuntu owukhonze kakhulu 

umsebenzi, ongamane alove nje ngale kokusho uma engezofika. Ngishayele 

umuntu weNkosi loya engilale kwakhe ngayizolo. Athi akukabonakali lutho. 

Abakubo kuphela asebeke bafika bezobheka, abasuke lapha bathi bazoya 

emsebenzini wakhe ukuyokuzwa ukuthi kwenzekeni. Ngibadabukele bandla. 
Kodwa ithenjana lona lisekhona lokuthi uyaphila lapho ekhona. 

Kuhlwa nje akuvumi ngisho ukuba ngidle, nakhu phela akukatholakali 
mkhondo ngaye, kanti futhi nalokhu engikubone ekuseni laphaya emakhazeni 


153 


kungishayise ngovalo olubi. 

Lwafika usuku. Wafihlwa umuntu. Akulula nokuba abonwe: kubekwe 
isithombe sakhe phezu kwebhokisi. Sasibi isililo. Ngakhala. Langiphelela 
ithemba lokuphila nami. Angazi ukuthi yini eyase idala ngizwele kangaka 
ngoFakazi. Ngiyabona kwavuka ukuthi phela wake wangena kweyami 
inhliziyo, ngabanjwa ngukuthi ngangisazimisele ngokuqhubeka nemfundo. 

Ngeke-ke ngingakukhumbuli konke lokhu uma sengibona bantwana 
nabazukulu bethu nisenzele lo mkhosi ongaka wokuhlanganisa le minyaka 
emingaka sishadile sinoyihlo sisaphila sobabili. Siyabonga bantabami. Sase 
simfihlile ngempela, kanti umuntu uzifihle le emajukujukwini ngoba esaba 
ukubhekana nezingqinamba zempilo. Asibonge nje ngoba wabuye wazinika 
isibindi wabhekana nempilo. Nangu manje, useyajabula uma ebona nalokhu 
okungabazukulu, esengumkhulu. Sengathi nalokhu okungumzukulu wami 
uFakazile kungemfuze umkhulu wakho ngokuganga njengoba kufana naye 
nje ngishoni. Wena-ke maqinase onguPhindile engazi kahle ukuthi uzofuna 
ukwazi ukuthi kanti ngubani lo esamngcwaba laphaya, naliya ipiki, shona 
emathuneni laphaya, ufike umbe lapho kubhalwe khona ukuthi Fakazi, 
uzozibonela wena ofuna ukukwazi. 

Hhayi, ngiyekeni futhi manje ngikhathele ngukukhuluma. Ake nilethe 
nawaya amakhekhe ngidle, nodilinki ngiphuze, namaswidi ngimunyunge. 

154 


This page intentionally left blank 


