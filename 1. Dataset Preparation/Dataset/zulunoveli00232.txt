Kwasa 


Ngokunye 



BUYI CHILI • MANDLA NDLOVU 




Kuyicala ukufothokhopha noma yiliphi ikhasi kule ncwadi 
ngaphandle kwemvume ebhalwe phansi evela kubashicileli 
Kuyicala ukufothokhopha noma yiliphi ikhasi kule ncwadi 
ngaphandle kwemvume ebhalwe phansi evela kubashicileli 
d 
Shuters House, 110 CB Downes Road, Pietermaritzburg 3201, KwaZulu-Natal, South Africa 
P O Box 61, Mkondeni 3212, KwaZulu-Natal, South Africa 
http://www.shuters.com 


First edition 2013 

ISBN: 978-07960-4689-5 


This is an IsiZulu Language Series: Novel 

Copyright © Shuter & Shooter Publishers (Pty) Ltd 2013 

All rights reserved. No part of this publication may be reproduced, stored in or introduced 
into a retrieval system, or transmitted, in any form or by any means, electronic or mechanical, 
photocopying, recording or otherwise, without the prior written permission of the publisher. 
Any person who does any unauthorized act in relation to this publication may be liable to 
criminal prosecution and civil claims for damages. 

Onke amalungelo agodliwe. Akukho ngxenye yaleli bhuku engashicilewa kabusha, igcinwe 
noma yenziwe esinye isimo, kungaba ngokufothokhopha, ukuqopha noma ngayiphi enye 
indlela ngaphandle kwemvume ebhalwe phansi yabashicileli. Lowo oyokwenza noma yini engagunyaziwe 
mayelana naleli bhuku uyobekwa icala noma ahlawuliswe kanzima. 


Isahluko Isihloko Ikhasi 

Isahluko Isihloko Ikhasi 
v 
Amazwi Omlobi ......................................... iv 


1 Akwakhiwa Ngenduku .............................. 1 
2 Kuzomangala Bani? ................................... 8 
3 Siyingozi Isikhwele .................................... 16 
4 Ikloba Lothando ......................................... 22 
5 Ngimdala Manje ......................................... 30 
6 Sicela Uxolo ............................................... 39 
7 Wavela Umphumela .................................. 46 
8 Angazani Nalutho Mina ............................. 52 
9 Zabuya Izinduku ........................................ 59 
10 Ndlelanhle .................................................. 68 
11 Amanothi KaThisha ................................... 73 



Isethulo 

Isethulo 
e 
samsola uMvelinqangi ukuthi washeshe wakuqhweba wakusondeza eduze kwakhe. 
Lapho ukhona ngicela wena nezinyanya zakithi nilidlondlobalise leli khono 
enangipha lona. 
Nanko-ke umsebenzi usezithebeni! 


Amazwi Omlobi 

Kungabe ngiyisehluleki uma ngingehluleka ukubonga nginconcoze kubabamkhulu 
ozala ubaba uShibi Ephraim, Ndlovu Nakuba esasandulela kwelimagade ahlabayo 
kodwa imisebenzi yakhe yonke emihle asisoze sayilibala. Ngibonga kakhulu 
ukungifukula kwakho ungisingathe ngesikhathi ngenza ibanga leshumi nambili 
eMtshezi High School. 
Sengathi ungaphumula ngokuthula lapho ukhona. 

iv

Isahluko Sokuqala 
Akwakhiwa Ngenduku 

Isahluko Sokuqala 
Akwakhiwa Ngenduku 

Wayelokhu ejeqeza iwashi legolide esihlakaleni sakhe, anikine 
ikhanda. Amehlo awaphakamisele ewashini elikhulukazi 
elisodongeni, anxaphe kakhulu. Wabuyela etafuleni lakhe 
elichichima amaphepha nezincwadi, wagxavula ucingo. Waqala 
ukucofa inombolo ngolukhulu ulaka lolu. Lwakhala kwaba kanye 
vo, kwangqongqozwa esicabheni sehhovisi lakhe. Wahlahla amehlo, 
walucupha ucingo endlebeni washo ngesankahlu wathi. 

“Ngena!” 

Savuleka ngobunono bekati isicabha. Kwangena ithishelakazi 
elithe klwi ngomzimba. Laba ngukungena lamuthi nhla uGumbi 
ongumalume walo, kanti futhi unguthishanhloko eGirls High School, 
khona eMgungundlovu. Lafunda kwezalo ithishelakazi ukuthi 
umfula udla izindwani la kuninalume alufakwa. 

“Malume, kuthiwa uyangibiza,” lisho ngezwi elichichima inhlonipho. 

“Nomsa, kodwa yini lena oyenzayo? Hlazo lini leli ongifaka kulona 
mina nesikole sami?” wamhlahlela ngamabi amehlo lawa. 

“Ngiyaxolisa malume. Ingane bengithi nje ngiyayithusa ngoswazi 
kanti…” 

“Uswazi olunjani lolu olukwazi ukuphula umuntu isandla?” abuze 
kudume ihhovisi uGumbi. 

“Eyi, okusho ukuthi kusuke kwaqina isandla,” uNomsa usesaba 
ngisho nokumbheka uninalume. 

“Kuyoze kuqine isandla nje Nomsa wena awazi ukuthi izingane 
azisathintwa ngenduku ezikoleni? Le nto ngihlale ngiyishumayela 
emthandazweni ekuseni nantambama mihla yonke. Abanye othisha 
bayangilalela wena cha, ufuna ukwenza intando yakho. Uyazi 

1

ukuthi yicala elibomvu ukushaya ingane? Uyazi ukuthi ungaboshwa 


uphinde uphelelwe ngumsebenzi?” 
“Ngokuthusa ingane nje ngoswazi?” ebuza ngokukhulu ukunganaki 
lokhu uNomsa. 


“Izingane azishaywa. Kudala yavalwa induku ezikoleni nasemakhaya. 
Awukwazi lokho?” 
“Ngiyakwazi.” 
“Pho?” 


Nswi impendulo. Kunalokho wabheka phansi uNomsa. 
Kwathuleka ehhovisi uGumbi ejamele umshana wakhe. Wayelokhu 
enikine ikhanda kubonakala nje ukuthi ucabangela kuyena. Ngaleso 
sikhathi uNomsa wayelokhu ebheke phansi okwesambane. Kuthe 
ngesikade wahlala phansi uGumbi njengoba wayelokhu esukume 
ngesikhathi elinde uNomsa. 


Waphenduka ngesituli wahosha ibhukukazi ekhabetheni 
elinemininingwane ebalulekile yezingane nabazali. Walibeka phambi 
kwakhe wabe esebhekisa kuNomsa wathi: 


“Iyodwa vo into okumele uyenze ukubhula lo mlilo,” wambheka ngqo 
emehlweni. “Kuzomele ushayele umzali wale ngane osuyilimazile 
ucingo uzicebe wena, uxolise. Ngale kwalokho uzolandwa iveni 
yamaphoyisa la esikoleni.” 


“Yebo malume,” ngelinomunyu kuNomsa. 
“Ubani igama lengane?” 
“NguSilvia Khan.” 
“Nakho-ke okukhulu madoda!” 
Wancinciza uGumbi wabambelela ngezandla ekhanda. Walinikina 


ikhanda khona linkontofelwe ngezandla zombili. Walandelisa 


ngokushaya umlozi omncane kodwa obika okukhulu. 
“Waze wazifaka enkingeni Nomsa. Uyamazi umzali waleyo ngane 
ukuthi unjani?” uGumbi ebuza esebuthe izinhlonzi esiphongweni. 


Wathuka uNomsa wangaphuma nampendulo kodwa ubuso bakhe 
bavele babakaza nje. 


2

“Ungene shi enkingeni. Unina wale ngane uyilungu lesigungu 
salapha esikoleni. Enjalo nje uyisikhulu eMnyangweni wezeMfundo 
esiYingini. Alufakwa kuyena lubuya nodaka. Akazwani nje nento 
engasile. Manje uzothini-ke uma esezwa ukuthi ingane yakhe 
ishaywe lapha esikoleni yaphuka isandla?” 

“Ungene shi enkingeni. Unina wale ngane uyilungu lesigungu 
salapha esikoleni. Enjalo nje uyisikhulu eMnyangweni wezeMfundo 
esiYingini. Alufakwa kuyena lubuya nodaka. Akazwani nje nento 
engasile. Manje uzothini-ke uma esezwa ukuthi ingane yakhe 
ishaywe lapha esikoleni yaphuka isandla?” 

“Hhayi ukuthi engathi uzongena enkingeni. Vele usuphakathi 
kuyona, uvele ngekhanda.” 

“Ngicela ungixolisele malume kumzali. Ngiyacela bandla,” esho 
ngelincengayo uNomsa. 

“Akuve kukubi kodwa Nomsa ukungalaleli. Usukela ingane yabantu 
uyingenela ngomshiza uyephula isandla. Uyazi nje abanye abantu 
ukuthi banjani, bazofuna ukwenza ngawe isibonelo. Okubuhlungu 
nje ukuthi uNkk. Khan wazi kahle ukuthi uyisihlobo sami. Nguyena 
futhi owayephambili ekutheni uqashwe ngoba ezwe ngimkhalela 
ngokuthi usuhlale iminyaka ekhaya. Buka manje utaku osuzifake 
kulona, nami futhi ngiphakathi kulona,” zaphinda izandla zabuyela 
ekhanda endodeni. 

“Ngiyaxolisa malume. Ngicela ungixolisele nakuyena umzali.” 

“Cha, cha, cha. Angeke nje ngisalokotha ngizame ukukuxolisela. 
Uma ngingenza kanjalo kuzobonakala ukuthi ngiyakuvuna. Mina nje 
ngizokunika inombolo yakhe yocingo uNkk. Khan, uzicebe wena,” 
wadonsa iselula yakhe uGumbi wayicofoza esefuna inombolo leyo. 

“Ngiyesaba malume. Angazi nokuthi ngizoqala ngithini…” 

“Ukusaba-ke angeke kusakusiza ngalutho manje. Konakele konakele. 
Njengoba ukwazile ukuphula ingane yabantu, kumele ukwazi 
futhi ukuxolisa kubazali bayo. Mina angiphulanga ngane, ngakho 
angizoxolisela muntu,” washintsha uGumbi. 

“Hhawu malume. Usuyangilahla nje kanjalo?” 

“Ngizokulahla impela Nomsa ngoba nawe isenzo sakho 
siwukungilahla. Utaku engizongena kulona ngalesi senzo sakho 
lungaphezulu kwalolu wena okulona. Ngingagcina ngikhonjwa 
indlela kanye nawe ngenxa nje yokungezwa Nomsa…” 

3 




Waphazanyiswa ukukhala kwenye yamaselula akhe uGumbi 


njengoba enamabili. Wayithatha wayithi nhla, wayiphendula wathi: 
“Nangu-ke unina wale ngane. Ngithini-ke mina kuyena?” eneka 
izandla uGumbi. 


Wamane wawuhlaba inhlali uNomsa. 
“Sawubona Nkk. Khan…” 
“Yebo Mnu. Gumbi. Ngizwa kuthiwa ingane yami iphuthunyiswe 


esibhedlela. Yini kwenzenjani?” kuzwakala ukuthi usemotweni 


ehambayo. 
“Eyi kunjalo Nkk. Khan. Ushaya nje bengithi ngiyakuthinta manje. 
Omunye wothisha uyishayile yabe isithinteka kabana esandleni…” 


“Ini?” ngokukhulu ukwethuka lokhu. 
“Impela yinto enjalo,” elokhu ethi klabe uNomsa. 
“Azisashaywa nje izingane kuleli zwe. Kusobala ukuthi loyo thisha 


ubeyihlasela ingane yami, esebenzisa induku, yona ingaphethe lutho. 
Icala elibomvu lelo Mnu. Gumbi. Yiziphi izinyathelo osuzithathile 
ngalolu daba? Kungabe usulivulile icala emaphoyiseni?” 

“Bengisathi ngizokhuluma nawe ukuze ngizwe uvo lwakho,” esho 

ngelididekile uGumbi. 
“Uvo lwami luthi kumele uvule icala ngoba le nto yenzeke esikoleni 
ngingekho kodwa ingane ingaphansi kwakho. Angeke sikubekezelele 
ukuhlaselwa kwezingane zethu ezikoleni ngothisha behlome 
ngezinduku izingane zingahlome ngalutho. Okunye, ngicabanga 
ukuthi kumele wazise uMnyango ngalesi senzo esimbi kangaka. 
Nami ngisaphuthuma esibhedlela, ngizokuthinta uma sengibone 
ingane.” 

“Angazi noma singakwazi yini ukubonana ubuso nobuso. Bengifi sa 
nami ukubona isimo sengane njengoba ihambe ngingayibonanga,” 
uGumbi esephinde wama ngezinyawo. 

“Kulungile Mnu. Gumbi singahlangana esibhedlela. Ngizobona 

ngawe,” walucisha ucingo unina kaSilvia owayeselele esibhedlela. 
“Uzizwele nawe ukuthi kushube kanjani. Mina nawe kumele 
siye esibhedlela ukuze ubonane nalo mama kusashisa nje. Ngale 

4

kwalokho kukhulu kuyeza kuyanyelela,” waqalaza okhiye bemoto 


phezu kwetafula uGumbi ebonakala nje ukuthi naye imthusile le nto. 
“Ngeke adinwe kakhulu uma engibona isanda kwenzeka le nto?” 
ebuza ngeligcwele ukwesaba uNomsa. 


“Nami ngifana nawe Nomsa. Angazi ukuthi uzokwamukela kanjani 
lo mama. Ucingo ngilufake esipikheni ukuze uzizwele ukuthi uthini. 
Umzwile ethi kumele ngikubophe?” 


“Yebo ngizwile.” 


“Sizoqala esibhedlela uma siqeda-ke lapho kuzomele sidlulele 
emaphoyiseni, ngivule icala lokushaya ngenhloso yokulimaza…” 
“Awu kahle malume, sengilahlwa nguwena?” waciphiza uNomsa. 
“Akukho okunye Nomsa. Uma ngingakwenzi lokho ngizosuswa 


kulesi sikole, ngiyiswe kwesinye. Angikuthandi-ke lokho. Lesi 
yisikole sami sokuthatha umhlalaphansi. Sukuma sihambe,” uGumbi 
esevule isicabha elinde umshana ukuthi aphume bahambe. 


Ngesikhathi unina wengane efika esibhedlela, watshelwa ukuthi 
indodakazi yakhe iphuke ithambo lesandla elihlanganisa iminwe. 
Udokotela wamtshela ukuthi ingane izokhonkwa isandla nesihlakala. 
Ezwa lokho unina wethuka kakhulu kunakuqala, wahosha iselula 
wathinta uyise wengane oyiphoyisa esiteshini saseMountain Rise 
khona eMgungundlovu. 


“Akalimele kodwa kakhulu umntanami? Unjani akophi” kubuza 


uKaputeni uKhan. 
“Cha akophi. Usacotshwe ngumjovo okwamanje,” esegedlezela 
iphimbo uNkk. Khan. 


“Kulimele siphi isandla?” 


“Esokudla, lesi abhala ngaso. Angazi nje ukuthi umntanami uzozibhala 
kanjani izivivinyo,” esula izinyembezi ezimfi mfa emehlweni. 
“Kumele kuvulwe icala lokuhlukunyezwa. Ngibona engathi 


asizogcina lapho. Necala lamademeshe kumele livulwe, kodwa-ke 
kusamele sibonane nommeli wethu. Ngibona okungathi kuhle icala 
livulwe nguthishomkhulu. Ubona kanjani wena?” 


“Nami ngimtshele kanjalo uthishomkhulu, wathi sizoxoxa uma 


5 




sesibonana. Uthe naye uza lapha esibhedlela,” esula ikhala elinanela 
ukukhala. 

sesibonana. Uthe naye uza lapha esibhedlela,” esula ikhala elinanela 
ukukhala. 

nami ngiza lapho,” efudumala uKaputeni. 
Wahlala eduze kwendodakazi yakhe uMary eyayilindele 
ukuyokhonkwa. Wayezitshela ukuthi idakwe ngumjovo 
wezinhlungu, wamangala eseyizwa ithi: 
“Sawubona mama,” ikhulumela phansi. 

“Uzizwa unjani mntanami?” esukuma esondela embhedeni ezama 


ukuyihaga. “Uzizwa unjani kodwa?” 
“Kubuhlungu mama. Udokotela uthe ngiphuke ithambo, kodwa 
ngizoba ngcono. Bathe bazongikhonka, manje angazi ukuthi 
ngizozibhala kanjani izivivinyo,” ngelizothile iphimbo leli. 


“Nxese mntanami. Siphatheke kabi nobaba wakho ngalokhu 
okwenzekile. Sikufisela ukululama okusheshayo,” emhlikihla 
emhlane kucweba nezinyembezi. 


“Ngiyabonga mama. Ungakhali ngizoba ngcono.” 
“Aze akuphule isandla nje lo thisha bekwenzenjani?” 
“Ungishayele ukuthi ungene ekilasini ngihleka, yena wathi ngihleka 


yena.” 
“Lokho nje kuphela?” ebuza ngokwethuka uMary. 
Yebo mama lokho nje. Emva kwalokho-ke ungitshele ukuthi ngizenza 


ngcono. Wangitshela nokuthi kumele ngihlukane nothisha uBhengu 
ngoba akayena untanga wami. Yena ucabanga ukuthi ngithandana 
nothisha uBhengu ngoba isikhathi esiningi ngijwayele ukuba naye 
angisize esifundweni sezibalo. Mina ngisola ukuthi ungishayele 
lokho nje mama.” 


“Yena uyathandana yini naloyo thisha uBhengu?” esenga iqiniso 
uMary. 
“Ngike ngizwe izingane zisho njalo. Angazi noma zisuke ziqinisile 


6

yini,” esho enyipha uSilvia enanela izinhlungu. 

yini,” esho enyipha uSilvia enanela izinhlungu. 

“Umisi uMsomi, lona ohlobene nothishomkhulu.” 
“Kahle bo mntanami. Uyazi leyo ntombazane yancengelwa 
yimina lona ukuba iqashwe esikoleni. Lokho ngangikwenza ngoba 
ngijwayelene naye uthishomkhulu wenu. Buka-ke manje into 
esiyenza. 

“Ungishaye kakhulu mama, bengingeke ngingaphuki. Ubukise ngami 
phambi kwezinye izingane,” wabihlika wakhala uSilvia. 

“Ungabe usakhala mntanami. Mina nobaba wakho sizokwenza 
isiqiniseko sokuthi uyaboshwa. Angikhathali ngisho ehlobene 
noGumbi kodwa kuzomele umthetho uthathe indawo yawo. Uma 
uGumbi emvikela ngizobhalela uMnyango wezeMfundo, agudluzwe 
kulesiya sikole, ngoba kuzobe kusho ukuthi siyamehlula. Yena loyo 
misi ngizoqinisekisa ukuthi ubhekana nolaka loMnyango ngoba 
kudala yavalwa induku la eNingizimu Afrika.” 

“Ngiyabonga mama ukungeseka. Nampa onesi beza cishe 
sebezongilanda ngiyokhonkwa.” 


Imibuzo 

1. 
Yisiphi isikhundla anaso esikoleni unina kaSilvia? 
2. 
Ake unabe ngokuthi yini lena eyenza uGumbi avuthele uNomusa 
kangaka? 
3. 
Ake uchaze umthelela ongaba nawo umsebenzi kayise kaSilvia, 
ekushayweni kwakhe 
4. 
Kungabe uyavumelana noma uyaphikisana nezenzo zikaNomusa? 
Sekela impendulo yakho. 
7

Isahluko Sesibili 
Kuzomangala Bani? 

Isahluko Sesibili 
Kuzomangala Bani? 
, 
wawushintsha umqondo uNomsa. Wayezwa eshiywa yigazi ngokuya 
esibhedlela. Wazizwa engenaso nhlobo isibindi sokubhekana 
nomndeni kaSilvia ayemsola ngokuthandana nesoka lakhe elisha 
sha uBheki Bhengu. Wacela uninalume ukuthi amshiye edolobheni 
erenki yaseMbali. 


“Ngihambe nawe esikoleni ngoba ngithi siya esibhedlela. Uma 
ungasayi lapho kumele ubuyele esikoleni uyoqhubeka nomsebenzi 
owawuqashelwa,” wayesho njalo uGumbi wehlisa ijubane emotweni 
yakhe ewunyanyavu i-Audi Q7. 


“Ngeke ngisakwazi ukuqhubeka nokusebenza okwanamuhla malume. 


Ngicela ungivumele ngiyophumula, ngizizwa nginengcindezi.” 
“Uyabona Nomsa le ndaba yakho yokwenza noma ikanjani ngoba 
nakhu uyingane kadadewethu, ayiyinhle neze. Kumele ngikuphathe 
ngendlela elinganayo nabanye othisha. Nawe futhi kumele 
ungihloniphe njengabo bonke othisha, hhayi indaba yokuthi ulokhu 
uthi malume, malume,” wayibuyisela eceleni komgwaqo imoto 
uGumbi. 


“Yehla ubuyele esikoleni njengoba uthi awusayi esibhedlela,” 
wacifaza inkinobho umfo kaGumbi wavuleka ukhiye wesicabha. 


“Hawu malume usungehlisa lapha?” ebukisisa umalume wakhe. 
“We Nomsa anginaso isikhathi, ngijahe esibhedlela. Ngakho musa 
ukungibambezela, yehla uye esikoleni uyosebenza,” wamklabela 
ngamehlo anolaka. 


Wabona uNomsa ukuthi ayingangaye, waphuma emotweni. Wathi 
elubeka nje unyawo phansi walizwa kahle ilanga ukuthi likhipha 
umkhovu etsheni. Emotweni kwakuphole kamnandi njengoba 
uninalume wayevulele umoya obandayo. 


Yayisuka njalo imoto kaGumbi. 
Kwasa ngokunye manje kuNomsa, esezibona eselaxazwe 


8

nguninalume. Wacabanga ibanga okumele alihambe uma esebuyela 
esikoleni, yathi xhifi inhliziyo. Kwakuyibanga elicela ekhilomitheni 
ayezolihamba ngezinyawo. Wacasuka wawelela ngaphesheya 
nomgwaqo, ukuze athole amatekisi azomshiya esikoleni. 


Ngesikade wakhumbula ukuthi ukhona umuntu ongakwazi 
ukumlanda. Wakhipha iselula yakhe, wacifaza inombolo kaBheki. 
Lwakhala kambalwa waluphendula uNgcolosi. 


“Ya Nomsa.” 


“Bheki ngicela ungilande bandla, ngilapha eduze kwenkundla 
yezemidlalo, iBhombela” 
“Ngisekilasini ngiyafundisa,” ngomoya ophansi. 
“Awu awukahle, ngicela uphuthume. Angeke ulibale futhi nomalume 


akekho, ngoba ngiyazi ukuthi usaba yena,” eshaya ngezinqamulelayo 


njengoba neselula isilandula imali. 
“Nomsa angeke ngikwazi ukushiya izingane ngize lapho. Uzolinda 
kuze kube yikhefu uma ungakwazi ukuza ngezinyawo. Uxole nje 
lapho…” nqampu lwanqamuka ucingo. 


Wathukuthela kakhulu kunakuqala uNomsa. Wathi qala qala, 
wangabona sitolo. Kulo mgwaqo kugcwele amajalidi kanye 
namafulethi. Wacifiza iselula yakhe wathumela umyalezo wamahhala, 
ecela ukuzanyelwa imoto. 


Ngokuphazima kweso washaya uBheki. 
“Sthandwa sami ngicela uze phela,” ezama ukulalisa ulimi. 
“We Nomsa ngisemsebenzini mina. Ngakho ngicela ungangiphazamisi. 


Uma uhlulwa yilokhu engikutshela kona, hlukana nami phansi. 


Siyezwana?” 
Impendulo kwaba ngukuthi uNomsa ayivale iselula yakhe, wabe 
esenxapha kakhulu. Wayibamba wayibuka iselula yakhe, ezama 
nokucabanga ngokumele akwenze. Imicabango yayisaphikisana 
yodwa ngesikhathi ethuswa yigovu lenja elamkhonkotha. Wathuka 
koma nasozwaneni njengoba wayengazelele lutho. 


Wuye futhi loyana ewela umgwaqo ebuyela lapho eshiywe khona 
nguninalume. Eselapho akamanga ngisho imizuzu, yaqhamuka 


9

itekisi. Yamthatha yamshiya edolobheni. Waqonda ngqo erenki 
yamatekisi, yamthatha yamshiya emzini wakhe. 

itekisi. Yamthatha yamshiya edolobheni. Waqonda ngqo erenki 
yamatekisi, yamthatha yamshiya emzini wakhe. 

“Nkk. Khan, ngiyaxolisa kakhulu ngokwenzekile,” esho ngokuzithoba 


uGumbi. 
“Mnu.Gumbi awusho ngani ukuthi kanti isihlobo sakho esihlasele 
ingane yami?” ngephimbo elimumethe intukuthelo nolaka. 


“Yingakho ngithe ngifuna sibonane ubuso nobuso…” 


“Ukubonana kwethu angeke kukushintshe ukuthi indodakazi yami 
ilimele. Sewulivulile icala?” emjamela ngamehlo abomvu klebhu. 
“Nkk. Khan ngicela ukubona ingane bese sikhuluma kabanzi 


ngalolu daba emotweni. Ikuphi yona ingane njengamanje?” ethanda 
ukufudumala mbijana uGumbi. 
“Icala ulivulile? Yebo noma cha,” laphakama iphimbo kuMary. 


“Okwamanje angikakalivuli ngoba…” 
“Bengivele ngikulindele lokho Mnu. Gumbi. Konke lokhu 
ukwenza ngoba kungeyona ingane yakho elimele. Uzama ukufi hla 
ukukhohlakala okwenziwe yisihlobo sakho? Hhi?” emkhomba 
ngomunwe. 


“Cha akunjalo. Kubalulekile ukuthi ngibone ukuthi umntwana 
ulimele kanjani ngaphambi kokuvula icala. Akukho ukukhohlakala 
engikufihlayo. Ngicela yonke le nto siyinike ithuba ukuze yenzeke 
ngendlela eyiyo. Ngiyakucela Nkk. Khan,” wehlela ngenzansi 
uGumbi. 


“Kubuhlungu Mnu. Gumbi ngoba kubukeka sengathi awuzwelani 
nathi ngalokhu okwenzekile…” 


“Akunjalo…” kulandula uGumbi. 
“Ukube akunjalo ngabe usulivulile icala. Ngibona sengathi unenkinga 
ngokumele ukwenze. Angazi noma kusakufanele yini ukuba yinhloko 
yesikole sezingane zethu. Mhlawumbe kuzomele ngike ngithinte 
inhloko yoMnyango. Ngiyaxolisa Mnu. Gumbi ukuthi akukho 


10

engizokwazi ukukuxoxa nawe ungakalivuli icala. Okokugcina 
ngicela ujike ubuyele emuva ngoba angidingi ukuthi ubone ingane 
yami ehlaselwe yisihlobo sakho, ohlulekayo ukusivulela icala. Usale 
kahle,” waqhwaqhwaza uMary eshiya uGumbi enkemile elungisa 
ifindo likathayi elalingenankinga. 

engizokwazi ukukuxoxa nawe ungakalivuli icala. Okokugcina 
ngicela ujike ubuyele emuva ngoba angidingi ukuthi ubone ingane 
yami ehlaselwe yisihlobo sakho, ohlulekayo ukusivulela icala. Usale 
kahle,” waqhwaqhwaza uMary eshiya uGumbi enkemile elungisa 
ifindo likathayi elalingenankinga. 

Engqondweni yakhe kwasuka embi impi yemicabango. Nakuba 
wayekuqonda ukuthi uNomsa wonile kodwa wayenakho 
ukumzwela njengengane kadadewabo naye osendela koyisemkhulu. 
Inhliziyo yakhe yayinakho ukulangazelela ukumsiza, amvikele lapho 
engamvikela khona, kuyena kwakungelula nje ngempela ukuthi 
usengavele amyekele kanjalo nje umshana wakhe oseyintandane. 

Lowo mcabango kwaba yiwona okusengathi ubuyisa amandla 
kuyena. Yaduma imoto, yaphikelela eGirls High. Unogada esangweni 
wazibonela nje ukuthi konakele kuGumbi, njengoba imoto yangena 
ijikijeleka. Wawuhlaba inhlali umntanomuntu. 

Wangena waqonda ehhovisi lakhe. Wafonela uNomsa kodwa 
wahlangabezana nembibizane yeselula evaliwe. Okusho ukuthi 
usekilasini, ecabanga buthule uGumbi. Wakhetha kona-ke ukulinda 
ngoba kwase kusele amanenjana kube ikhefu. Yilapho akhumbula 
khona ukuthi konje yilokhu efikile akakawuthinti umphako wakhe. 
Wahosha isitsha sakhe, wasivula. Walidonsa isemishi, ngaphambi 
kokulifaka emlonyeni, yakhala iselula yakhe. 

“UGumbi okhulumayo, ngingakusiza?” 

“Sawubona baba, ukhuluma noNtombi Ngema la ephephandabeni 
iWitness…” 
“Ya ngingakusiza ngani?” ngolaka olwesabekayo.


 “Kumayelana nomfundi uSilvia Khan oshaywe waphuka ngomunye 

wothi…” 
“Lalela la, angazi lutho. Umuntu onolwazi olugcwele yiloyo onitshele 
lolo daba. Ngakho buza yena uhlukane nami phansi. Siyezwana?” 


“Kanti akuwena yini uthishomkhulu lapho eGirls?” 

11 




“Nginguyena pho?” efudumala ngokuphazima kweso. 

“Nginguyena pho?” efudumala ngokuphazima kweso. 

“Ngithe buza kuloyo okutshele ngalolu daba uhlukane nami phansi,” 
waluvala ucingo uGumbi. 

Wasukuma wakhipha iduku ephaketheni lebhulukwe, wazisula 
isiphongo. Waxegisa uthayi, wabe esebuyela ekudleni kwakhe. 
Yaphinda yakhala iselula. Kwathi xhifi kuyena, wayiphendula. 

“Gumbi hellow.” 

“Sawubona mnumzane. Ngingu Khan uyise kaSilvia. Sengizwile 
ngokulimala komntanami. Ngicela ungiphe inamba yecala,” eshaya 
ngezinqamulelayo uKhan. 

“Eh, awu yebo Mnu. Khan. Okwamanje belingakavulwa icala. 
Bengisafuna ukuhlanganisa amehlo nesigungu sesikole ngalo lolu 
daba…” 

“Ukushaya umuntu kuyicala kuleli zwe. Manje angazi ukuthi isigungu 
sesikole singena kuphi lapho ngoba lolu udaba olwamaphoyisa. 
Ngibona sengathi uma icala lize lavulwa yithina uzongena enkingeni 
ngoba uyakwazi okufanele nokumele ukwenze kodwa uzama 
ukukunyathela ngezinyawo. Thina bazali bakaSilvia angeke size 
sikuvume lokho. Sizokwenza noma yini ukuze ubulungiswa benzeke. 
Uma lokho kusho ukuthi kumele ususwe esikoleni sezingane zethu, 
kuzomele kwenzeke ngokushesha. Ugade kodwa Mnu. Gumbi 
ungazifaki otakwini ozohluleka ukuzikhipha kulona. Sala kahle,” 
lwavaleka ucingo. 

Laduma kakhulu ikhanda endodeni. Yasho yakhala insimbi ebikezela 
ukuthi sesishayile isikhathi sekhefu. Waphuma endiza ehhovisi lakhe 
uGumbi ebheke egumbini lothisha. Wathola ukuthi uNomsa akekho 
lapho, wanikela kwi-time table yamtshela ukuthi ukuliphi ikilasi. 
Ngaphandle kokunanaza wanikela kulo lelo kilasi. Wahlangana 
nezingane ezamtshela ukuthi umisi Msomi ubengekho ekilasini. 

Wuye loyana uGumbi ephindela emuva eya lapho kuhlala khona 
othisha. Wahlangana nothisha uBhengu ababambisene naye 
ukuphatha elinye lamakilasi. UNgcolosi wamtshela ukuthi umgcine 
ehamba naye uthishomkhulu. 

12

“Ngimhlise endleleni-ke mina.” 


“Angimazi-ke ukuthi uphelele kuphi,” esho exaxama uthisha 
uBhengu. 
“Udelela impela uNomsa. Kusobala ukuthi akabange esabuya la 


esikoleni. Ngimsize kanjani-ke umuntu onjena? Yaze yangihlupha 
nansi ingane,” ukhuluma nje useyedwa njengoba uBhengu 
emphendule wahamba. 


Uthe edlwathuzela ebheka ehhovisi lakhe zaziyithatha izingane 


insini. 
Uthe nje engena ehhovisi lakhe wayezimboza phezu kwetafula. 
Wathatha wabeka, wakha wabhidliza. Lazula kakhulu ikhanda 
engasakwazi okumele akwenze nokumele angakwenzi. Waphinda 
wazama ukufonela uNomsa. Kwaphinda sona leso sokuthi ucingo 
luvaliwe. 


“Ngizamile ngahluleka. Ayikho-ke into engizoyenza. Ngizolivula-ke 


icala manje,” ekhuluma yedwa okohlanya uGumbi. 
Engqondweni yakhe kwathi shazi umcabango wokuthi balulekwa 
ngokuthinta umnyango kuqala ngaphambi kokuxhumana 
nezintatheli namaphoyisa. Yanokujabula okuncane inhliziyo yakhe 
esebona ukuthi usecishe wakhalakathela kwesinye isikhisi. Waqala 
wacofoza iselula yakhe esebheka inombolo yoMnyango. 


Lwabe selukhalile lolu olunye ucingo. 
Waluhlwitha okokhozi lucaphuna itshwele. Wayithi nhla inombolo 


yoshayayo, lwamuthi heqe uvalo. Uthe eqamba elubeka endlebeni 
zase zivevezela izandla zakhe. 
“UGumbi okhulumayo, ngingakusiza?” 
“Mnumzane uGumbi. UMhloli uNdlela ngapha eMnyangweni,” 


ngephimbo elihoshozelayo. 
“Baba Sompisi. Niyaphila kodwa baba,” ngephimbo elinokuzincengela. 
“Siyancenga Gumbi. Ngithi angifone ngizizwele ngokwami 


ngezidumo okuthiwa zenzeke lapho esikoleni. Sengithintwe 
ngamalungu omphakathi kanye nezintatheli ngomfundi okuthiwa 
ushaywe nguthisha waphuka. Ngiphikise noma ungivumele-ke 


13 




Gumbi,” ehlala ephuzwini uNdlela. 


“Yiqiniso lelo baba. Ushaya nje ucingo ngiluphethe ngesandla ngithi 
ngiyakushayela.” 
“Awu kunjalo? Sinjani isimo sengane usuke wayibona?” 
Walandula uGumbi enaba ngokungakwazi kwakhe ukuyibona. 
“Engingakusho nje Gumbi ukuthi lolo daba lubucayi kakhulu. 


Kudala uMnyango wawululeka othisha ngokuthi induku uHulumeni 
usayivala. Ngithemba ukuthi nawe wazi kahle ukuthi bangaki 
othisha asebalahlekelwa yimisebenzi yabo ngakho belu ukuwushaya 
indiva lo mthetho. Ngaphezu kwalokho kuyicala ukushaya omunye 
umuntu. Yikuphi obese ukwenzile?” 


“Okwamanje bengicabanga ukuyovula icala…” 
“Ini? Ungalokothi uyenze leyo nto. Wena njengoba ulapho umele 
uMnyango. Uthisha loyo owenze leyo nto umele uMnyango. Ngakho 
uma uvula icala uvulela uthisha kuyobe kusho ukuthi uvulela 
uMnyango uqobo icala. Ngakho ungakwenzi lokho. Ingane isizwa 
ngabazali bayo bazolivula icala uma belidinga. Wena ongakwenza 


ngukunika amaphoyisa isitatimende ngokwenzekile, okuzwile 
nokwaziyo.” 
“Awu ngicishe ngaphaphalaza madoda,” ezwakala ethukile. 
“Yingakho-ke nje Gumbi sihlale siniluleka ngokuthi niqale nisazise 


ngaphambi kokuthinta abangaphandle…” 


“Impela kunjalo Sompisi. Wangilapha ngezeluleko zakho,” uGumbi 
ezwakala enokukhululeka okungatheni. 
“Okunye-ke ngizocela ungithumelele umbiko ogcwele ngakho konke 


okwenzekile, nezincomo zakho njengenhloko yesikole. Ukhumbule 
ukuthi ukuhluleka kwakho ukuthatha izinyathelo ezinqala 
kungaholela ekutheni ugudluzwe kuleso sikole. Angikholwa-ke 
ukuthi ukhona umphathi ongajatshuliswa ukwehlukana nesikole 
esinjengaleso. Okokugcina ungazifaki ezintweni ezingakuthinti. 
Wena ungumphathi ngakho kumele ube qotho ngoba kungenjalo, 
uzothola amachaphazelo. Ngikufisela inhlanhla-ke Gumbi.” 


“Ngiyabonga skhulu sami. Ngiyabonga Sompisi.” 
Zavalelisana izinsizwa ezindala okwase kungasensuku zatshwala zithi 


14

khumu, ziyohlala emakhaya. Yayisiminingi iminyaka zaba khona 
endimeni yokwakha zifundise isizwe. 

khumu, ziyohlala emakhaya. Yayisiminingi iminyaka zaba khona 
endimeni yokwakha zifundise isizwe. 

“Ayikho into engizoyenza, kuzomele ngenze okufanele ngingaze 
ngithelwe ngamachaphazelo. Kuzomele ngimbone nakanjani 
uNomsa ukuze ngimazise ngengizokwenza kuyena, azikhalele-ke 
naye umshana,” waphinda sona leso uGumbi sokukhuluma yedwa. 

Yilapho-ke akhumbula khona isitsha sakhe esinamasemishi. 
Wawangenela madoda umuntu omdala ewamamfuza ngezisini 
njengoba amazinyo ayebaliwe. Udla nje unkabi umatasa ubhala 
umbiko ngesandla ukuze emva kwalokho awunike umabhalane 
wakhe awubhale ngekhompuyutha ebese ewuthumela nge-e-mail. 

“Hhayi cha seluke lwangivova usuku lwanamuhla,” wasukuma 
walungisa kahle uthayi wabe esebiza umabhalane wakhe. 


Imibuzo 

1. 
Yini ebangela uNomusa ukuthi angabe esaya esibhedlela? 
2. 
Yiliphi iqhaza lezintatheli emphakathini wethu? 
3. 
Ngokubona kwakho yini eyabangela ukuthi uNomusa angabe 
esaqhubeka nomsebenzi? 
4. 
Iyiphi inkinga abhekene nayo uGumbi? 
5. 
Ukuba wena bewunguGumbi bewuzoyixazulula kanjani leyo 
nkinga? 
15

Isahluko Sesithathu 
Siyingozi Isikhwele 


“Ibiyenzeni ngempela ingane Nomsa?” ngolaka olwesabekayo 
kuBheki. 

“Ubuza ngoba ungazi?” ngenkulu indelelo lena. 

“Uyazi ukube ngangikwazi ukuthi unje ngangingeke nhlobo 
ngithandane nawe,” esho ngelichichima intukuthelo. 

“Nginjani, Bheki?”

 Awuziboni ukuthi uyiqaba elifundile. Usavela kuphi nje wena 
osashaya izingane nokwenza ize iphuke? Ngizizwa nginamahloni 
okuthi wena uthandana nami unjena. Le nto oyenzile idicilela ngisho 
nesithunzi sami phansi. Ukhula nini kanti wena Nomsa? Ukhula nini 
nje ngempela?” 

“Ukhuluma kanjena ngoba uzwela isithandwa sakho? Umuntu 
okumele akhule uwena Bheki. Awunamahloni okuthandana 
nengane yesikole. Kwamina ngizizwa nginamahloni,” esho enyipha. 

“Uyazi ukuthi inhlamba leyo oyishoyo Nomsa?” 

“Kusukela nini ukuthi iqiniso libe yinhlamba? Ukube 
awungibhangqanga naleya ngane ngabe ayilimalanga. Umuntu 
oyimbangela yakho konke lokhu nguwena. Nguwena umqhathi. 
Unjalo nje ungehlisa isithunzi…” 

“Ungazobheda lana wena Nomsa! Ungalinge nje ungihlanganise 
nezinkinga zakho. Zinwayele utwayi lwakho ngoba kungenjalo…” 

“Kungenjalo kuzoba njani?” emgqolozela emehlweni. 

“Uyazi Nomsa sengathi kuzomele sihlukane ngoba siyiMpumalanga 
neNtshonalanga. Sengikhathele ngempela yileli khanda lakho. Zolo 
lokhu kade ujahwa ngomashonisa befuna izimali zabo, befuna 
ukudla impahla yasendlini. Ngakukhuzela ngakukhokhela izikweleti 
zakho. Manje usungithwesa amacala engingawazi. Uyabona ukuthi 
uyinkinga kwawena manje?” 

“Wenza konke lokhu okwenzayo ngoba uthembe ukuthi 
uzongibalisela ngezinto ongisiza ngazo. Sezingamane zilime ziye 

16

etsheni. Angeke nje ngisonge izandla ube ungenza isidwedwe sakho. 


Lutho! Ngeke nje ukubone lokho,” wanyukunya ingalo uNomsa. 
“Usho ukuthini uma uthi azilime ziye etsheni?” eselehlisile iphimbo 
uBheki. 


“IsiZulu asichazwa.” 
“Uyazi uzosisola Nomsa?” 
“Noma ngingazisola anginendaba. Wena Bheki ucabanga ukuthi 


uzoqomana nezingane zesikole bese ngithula nje. Yenza noma yini,” 
bihli wakhala. 
“Angithandani noSilvia! Kanti uzoze uzwe kanjani?” 
“Niyathandana,” ngephimbo eligedlezelayo. 
“Yilokho omshayele kona?” 
“Ehhene ngimshayele lokho,” esho ngokufutheka uNomsa. 


“Hho akusekona ukuthi umshayele ukubanga umsindo, ekuhleka?” 
“Uyabona-ke manje Bheki sengikhathele ukulokhu ngikhuluma 
indaba kaSilvia. Uma usazimisele ngokulokhu uyikhuluma, ngicela 
uphume emzini wami,” washo wasukuma kusofa wama ngezinyawo 
uNomsa. 


“Kahle bo ngamatshe Nomsa, ngiyakukhuza,” ngelincengayo uBheki. 


“Uma ubona ukuthi kuyakucika lokhu engikwenze entombini yakho, 
hamba uyovula icala ngiboshwe…” 
“Ungakujahi lokho kuyeza ngesikhathi sakho,” 
Wafuthelana uNomsa okweselesele lithelwe ngosawoti kanti livele 


limanziswe yimvula. Wawavula wawavala amakhala okwehhashi 
liqeda umjaho womqhudelwano. Wambuka uBheki wafi kelwa 
ukumoyizela ngoba uyayazi into yakhe ukuthi icasuka manje, izisole 
manje. 


“Ngaphambi kokuthi ngihambe Nomsa. Ngicela ukubuza.” 
“Buza,” ngokufutheka okumangalisayo. 
“Usangithanda?” 
“Angazi.” 


17

“Kulungile usale kahle sengiyahamba. Mina ngisakuthanda. 
Mhlawumbe uthando lwakho luyongiphelela mzukwana waphuma 
kuzo zonke lezi zinkinga zakho. Angeke ngihlukane nawe izinkinga 
zisakukake kanje. Uma ngingenza njalo ngabe ngikuthuma ukuthi 
uzibulale. Sala kahle sthandwa sami,” wamuthi jeqe wamthola 
embuka ngelengulube, wathi uyasondela uBheki wavele wafulathela 
uNomsa. 


“Bheki ngicela uphume-ke manje kwami,” wasukuma wavula 


isicabha wama eceleni ukuze aphume kahle uBheki. 
Wathi uyaphuma uBheki wazithela kuGumbi owayemile nje eduze 
kwesicabha ethule ethe nya. 


“Awu thishomkhulu. Kanti nawe ukhona lapha?” 
“Njengoba usho nje. Nginesikhathi futhi ngimile lapha, benginqena 


ukuniphazamisa. Ngikuzwe konke futhi ebenikukhuluma ngaphakathi. 
Ngithemba ukuthi seniqedile njengoba sewuhamba nje?” 
“Awu, kanti ukube ungenile,” ebukisisa uGumbi owayemzekela 


okumxakayo. 
“Uhambe kahle-ke Bhengu. Sizobonana esikoleni kusasa,” washo 


ngaphakathi endlini uGumbi wabe esevala isicabha eshiya uBheki 
ebakaza phandle. 
“Nomsa ubhonya ingane nje kanti ingumnakwenu?” 
Wakhophoza uNomsa ezizwa eshaywa ngamahloni. 
“Phendula Nomsa wathula manje. Ngikuzwile phela utshela 


uBhengu. Ngathini kuwena Nomsa ngokuqoma emsebenzini?” 
“Wathi ngingaqomi malume,” ngelinyinyitheka amahloni. 
“Wabona ukuthi kungcono ungangilaleli. Uyalubona-ke manje ubishi 


osewungene kulona? Wena Nomsa uyangihlupha, awungihloniphi, 
ubukisa ngami kwabanye othisha. Impela mshana ukube ngangikwazi 
ukuthi unjena ngangingeke ngivume ukuthi sisebenze ndawonye. 
Mina ngangingakwazi ukuthi unjena,” wanikina ikhanda uGumbi 
elokhu embuke njalo uNomsa. 


“Ngiyaxolisa malume,” ngamahloni kamakoti efi ka emzini. 
“Kuphela-ke nje into oyaziyo. Kliyaxolisa malume. Ukuxolisa kwakho 
angeke kusakusiza ngalutho mntanami, ususindwe yizinyawo,” 


18

wakhipha amapheshana athize esikhwameni. “Ngithumele umbiko 
eMnyangweni ngakho konke okwenzeka. UMnyango-ke uthathe 
isinqumo sokuthi ukunike ikhefu, njengoba uvele usuzinike wena. 
Ikhefu lakho Nomsa alinankokhe…” 

wakhipha amapheshana athize esikhwameni. “Ngithumele umbiko 
eMnyangweni ngakho konke okwenzeka. UMnyango-ke uthathe 
isinqumo sokuthi ukunike ikhefu, njengoba uvele usuzinike wena. 
Ikhefu lakho Nomsa alinankokhe…” 

“Malume mina ngiyesaba ukusayina,” esesikhihla esikaNandi. 
“Ngicela ungisize bandla. Ngiyacela bandla malume. Ngizoba yini nje 
uma ngimiswa emsebenzini? Ngicela ungangilahli malume ngiyacela 
bandla. Ngisize malume ngingumshana wakho,” wasidinda isililo 
sengathi kufi we uNomsa. 

Wanikina ikhanda uGumbi, kwazwela kuyena. Empeleni wayeqala 
ngqa ukubona uNomsa ekhala ngaleya ndlela selokhu aba mdala. 
Ukukhala kwakhe kwamkhumbuza udadewabo uNgoneni naye 
ongasekho, owakhala kanjena ngesikhathi kushone unina wabo 
uMaZikode. Indlela ayesebubula ngayo uNomsa yayifana nse 
nendlela ayekhala ngayo uNgoneni. 

“Into wena Nomsa uyangihlupha futhi awungihloniphi. Ngisho 
ngifisa ukukusiza ngivele ngifikelwe yisibhocobhoco,” esehlise 
nomoya. 

“Ngiyaxolisa malume. Sengibonile ukuthi kubi kangakanani 
ukungahloniphi. Sengithole isifundo. Ngixolele malume,” esho esula 
izinyembezi nesibibithwane sithe bhe. 

Wathula uGumbi wadla amathambo ekhanda. Amaphepha ekade 
ewaphethe wawagodla. Wawabuka waphinde wabuka uNomsa. 
Wanikina ikhanda. Yaphinde yathinteka inhliziyo yakhe esebona 
umshana wakhe ezichitshana. 

“Uyabona mshana uma ungawasayini la maphepha kuzomele uvele 
usule emsebenzi. Lokho uzobe ukwenzela ukuthi uMnyango ungaze 
ukuxoshe kuqala. Uthanda ungathandi vele uzogcina ngokuxoshwa. 

19 




Ngakho-ke kumele uwuhambele phambili uMnyango ngoba 
kungenjalo uzokuxosha bese uba nenkinga yokuthi bakudabulele 
isitifiketi sakho, ungaphinde ube uthisha la eNingizimu Afrika. 
Kunjalo-ke nje mshana.” 

Ngakho-ke kumele uwuhambele phambili uMnyango ngoba 
kungenjalo uzokuxosha bese uba nenkinga yokuthi bakudabulele 
isitifiketi sakho, ungaphinde ube uthisha la eNingizimu Afrika. 
Kunjalo-ke nje mshana.” 

“Cha awukakakuxoshi kodwa uyakumisa. Ithuba lelo 
lokuzikhulumela uyolithola uma usuqula icala lakho lasemsebenzini. 
Kuhamba kanjani ngecala lasemaphoyiseni?” 

“Kusathule nje. Alikho iphoyisa eselifi ke kimina.” 

“Mhlawumbe umndeni wakwaKhan angeke ulivule icala. Kufanele 
ngabe kukhona osekwenzekile kulezi zinsuku kwenzeka le nto. 
Uyabona-ke uma begcina ngokungalivuli icala, lokho kungasho 
ukuthi necala loMnyango lizoba lula.” 

“Ngike ngaxoxa nommeli wami malume ngalo lolu daba. Uthe 
ngingasayini lutho kungcono kodwa lawo maphepha ngiwathathe 
ukuze ngimtshengise. Uthe singakwazi ukuya enkantolo sivimbe 
uMnyango ukuthi ungimise ngaphambi kokuqulwa kwecala. 
Ingenzeka into enjalo malume?” 

“Izindaba zabameli ziyadida mntanami. Lufishane ulwazi enginalo 
ngezindaba zabameli nezinkantolo. Kodwa-ke yena uyazi kumele 
wenze njengomyalelo wakhe. Nami nginomunye umbono engingazi 
ukuthi ungasebenza yini,” wamuthi klabe ngeso. 

“Ungakhuluma malume,” washo njalo waphefumulela phezulu 
uNomsa. 

Wayizeka-ke indaba uGumbi ngombono wokuthi kuyiwe kwaKhan 
kuyoxoliswa ngokwenzekile. Wabeka nendaba yokuthi yena kade 
esekhulumile noSihlalo wesigungu esilawula isikole. Wathanda 
ukuba manqikanqika uNomsa kodwa wagcina esevumile ukuthi 
kungayiwa inqobo nje uma bengeke bamshaye. 

“Suka lapha Nomsa, akekho umuntu ozokushaya laphayana. 
Angeke bayenze into embi eyenziwe enganeni yabo. Umndeni 
ophucuzekile loyana. Sengizwe nokuthi ubaba wakhona uyiphoyisa 
elisesikhundleni esiphezulu,” wanyakazela indlela uGumbi. 

20

“Pho uthi angeke angibophe malume uma esengibona ngikwakhe?” 
ebonakala ethuka. 


“Kahle ukuba yigwala wena. Sizobe sikhona akukho okuzokwenzeka. 
Waqina idolo uNomsa ezwa inkulumo kaninalume. Bahlukana 
sebevumelene ngokuthi bazothintana ngokuthi kuyiwa nini 
kwaKhan. 


“Ake uxhumane-ke nommeli wakho ngokushesha ukuze nami ngazi 
ukuthi ngizophendula ngithini kumhloli uNdlela. Okwamanje uma 
ebuza impendulo ngizomtshela ukuthi uthe usazobonana nommeli 
wakho. Ithathe-ke lena ozoyitshengisa ummeli wakho,” emunika 
elinye lamaphepha. 


“Ngibonga kakhulu malume. Ongenzele kona nje uyobongwa ngisho 
eZulwini. Ngisho noMaGumbi umama uyajabula lapho ekhona uma 
ebona ungisiza kanjena…” 


“Uphatheka kanjani uma ebona ungihlupha kanjena?” esemi 


ngezinyawo. 
“Kahle malume,” esukuma naye ehleka. “Usuhamba ungasaphuzanga 
netiye.” 


“Wake wangibona nangelilodwa ilanga ngiphuza itiye?” wambuka 
phezulu. “Kuzomele wazi-ke manje ukuthi umalume wakho uphuza 
liphi itiye,” edishizela ebheke esicabheni. 


“Ngiyalazi malume ukuthi alikho njengamanje lapha endlini, 
kodwa-ke phela ngingakunika imali ulithenge ngendlela…” 
“Usufuna ukungigwazela njalo?” 
Bahleka bobabili. 


Imibuzo 
1. 
Kuyinto enhle yini ukuthandana emsebenzini? Sekela impendulo 
yakho. 
2. 
Kusho ukuthini ukuthi abantu abathandanayo bayiMpumalanga 
neNtshonalanga? 
3. 
Kungabe uSilvia wayethandana ngempela nothisha uBhengu? 
4. 
Chaza abalingiswa abakhona kulesi sahluko. 
21

Isahluko Sesine 
Ikloba Lothando 


Itshe laligaya ngomunye umhlathi emndenini wakwaKhan. 
Ngesikhathi uMary nomyeni wakhe uTony ethola ukuthi ayikho 
into ephoqa uGumbi ukuthi avule icala, bathukuthela bafa. UMary 
waphikelela esiteshini sase-Alexander endiza, beyovula icala 
njengoba uSilvia wayesalaliswe esibhedlela. Iphoyisa leNdiya 
elamsiza ngalelo langa lalingenawo umusa omningi. 


Eselulandile lonke udaba uMary, iphoyisa lambuza lathi: 
“Ineminyaka emingaki indodakazi yakho?” 
“Eyishumi nesishiyagalombili,” ethi dlengelele uMary. 
“Pho kungani ingazivuleli yona icala ngoba isikhule ngokwanele?” 


limbheke ngqo iphoyisa emehlweni. 


“Ukuthi okwamanje usalaliswe esibhedlela, njengoba elimele nje,” 
uMary ecasulwa yinqwaba yemibuzo. 
Lafola iNdiya lansondo, labuya nefomu ebhalwe ukuthi J88. 


Laqhubeka lachaza lathi: 
“Angeke ngikwazi ukukuvulela icala ngoba umuntu okufanele enze 
lokho ngumhlukunyezwa, okuyingane yakho. Ukube uneminyaka 
engaphansi kwalena ongitshela yona, bengizokusiza ngoba bekuzosho 
ukuthi useyingane. Ngebhadi-ke mama kumele kube iyona ingane 


yakho ezovula icala ngoba isindala ngokwanele ukuthi izimele,” 
lakhipha sonke isineke lichaza iphoyisa. 
“Njengoba esesibhedlela?” 
“Uzophuma phela esibhedlela, eze lapha njengoba nawe uzile. Uthe 


konje ngubani amagama akhe agcwele?” 
Washo uMary lagcwalisa iphoyisa kuleyo fomu. Iphoyisa labe 
seliyidlulisela kuye uMary ukuba ayinike umntwana ukuze igcwaliswe 
ngudokotela. Wathi wehlisa umoya uMary ezama ukuncenga ukuze 
avulelwe icala, lamchitha iphoyisa. Washweba kanjalo, waphuma 
esiteshini ebhocobele ehamba kancane okwentwala yasehlobo 
icotshwe yilanga. 


22

Wathi ephuma nje wayeshayela uTony emazisa ngohambo 
lwakhe olungabanga yimpumelelo. Baduduzana nomyeni wakhe, 
bethembisana ngokuthi okuningi bazokuxoxa ekhaya. 

Wathi ephuma nje wayeshayela uTony emazisa ngohambo 
lwakhe olungabanga yimpumelelo. Baduduzana nomyeni wakhe, 
bethembisana ngokuthi okuningi bazokuxoxa ekhaya. 

Izinsuku zase zigijime kwaze kwaba uyaphuma esibhedlela uSilvia. 
Njengoba ayengayi nje esikoleni ngenxa yokulimala wayezibhuquzela 
ilanga lonke. Isizungu wayesichitha ngokungena ezinkundleni 
zokuxhumana ikakhulukazi i-facebook kanye ne-twitter ayeyikhonze 
kakhulu. Isikhathi esiningi wayexhumana nesoka lakhe ayetholane 
nalo esafunda e-Alexander High, eminyakeni emibili edlule. 

Yonke leyo minyaka wayengafuni nokuthi ivele indaba yokuthi 
unesoka kubo. Uyise wayengamjezisa ngezindlela eziningi. Kuzo 
zonke, ayeyisaba kakhulu kwakungaba ukwephucwa iselula yakhe 
iBlackberry. “Wu kodwa nkosi yami ngingaba yini nje? Ngingavele 
ngibone ukuthi ngifelwe yizwe,” ecabanga buthule. Ziningi kakhulu 
izinto ayekwazi ukuzenza ngeselula yakhe. Ayeyikhonze kakhulu 
yikho uku-BBM isoka lakhe nalo elaliphatha yona iBlackberry. 

Wathi uma ethi nhla iwashi uSilvia, wabona ukuthi sekuyisikhathi 
sekhefu e-Alex, njengoba isikole sasidume kanjalo. Wangabe 
esapholisa maseko wahlala phezu kocingo. Ngesikhathi lungena 
wamoyizela kancane unkunzana. 

“Sthandwa sami esihle, kunjani?” isoka liphendula ngendlela 
emchaza kakhulu uSilvia. 

“Ngiyaphila sthandwa, sengikukhumbule,” ezitotosa ngephimbo 
uSilvia. 

“Ngikukhumbule kakhulu nami Silvia. Buka-ke ukube sengiyaziwa 
lapho kini bengizophuma lapha esikoleni ngize kuwena…” 

“Kanti ungeza nje sthandwa sami…” 

“Hha! Usufuna ngidutshulwe ngubaba wakho?” 

“Ubaba akayona neze leyo nhlobo. Ngaphezu kwalokho ubaba ufi ka 
lapha ekhaya ngehora lesihlanu,” emkhiphela isineke. 

“Umama ungambali ngisho nokumbala, ngumngani wami loyo. 
Sengilinde nje ukuthi bangenzele umcimbi wami wama-21 eminyaka, 
ebese ngimtshela ngawe. Nangawo lowo mcimbi nguwena vele oyobe 

23

ungimisile njengesoka lami.” 
“Awukakangiphenduli. Ufika ngasikhathi sini umama wakho?” 
“Umama yena ufika ngo-4:30 uma engabanjwanga kakhulu 


isiphithiphithi emgwaqweni. Njengoba ngishilo kodwa umama wami 
akanankinga, ngisho angakufica lapha angeke asho lutho, kunalokho 
angasenzela itiye,” bahleke bobabili. 


“Kulungile ngizofika lapho uma sekuphume isikole…” 
“Awu ngeke into yanini nje leyo? Kungcono ufike manje ngoba vele 


namuhla usuku lwezemidlalo. Ngiyakucela bandla sthandwa sami. 
Vele ucele incwadi ye-pass out, ukuze sibe nethuba elanele. 
Yathamba indoda yathembisa ukuthi izofi ka esikhathini 


esingengakanani. 
Umuzi wakubo kaSilvia wawusePelham, kwanombolo 196 Sandra 
Street, bude buduze nezitolo zaseSouthgate khona eMgungundlovu. 


Yayisiphelile iminyaka eyishumi bafika kule ndawo njengoba uSilvia 
wayezalelwe wakhulela eWoodlands. 
Esezwile ukuthi isoka lakhe liyeza ngempela, wavuka embhedeni 


okwenhlamvu. Lalizobe lingaqali ukufika njengoba lalivamile ukuthi 
qu uma lincengwa nguye uSilvia. Nokho wayesenesikhathi agcina 
ukuza njengoba wacishe wabanjwa nguyise kaSilvia ngenye imini. 


Nebala, kwakusele amanenjana kushaye ihora lokuqala emini, 
yakhala insimbi esangweni. Lacu kusofa uSilvia elunguza ngewindi. 
Wambona madoda ayembiza ngowakwakhe, wayicindezela 
inkinobho wangena. 


“Ngiyabonga ukwethembeka kwakho sthandwa sami.” 
“Ubungangithembi yini?” 
“Bengazi ngani mina njengoba wathi angeke uphinde uze lapha 


ngoba ubaba wacishe wakubamba,” ebambelele kuyena ngesandla 
esisodwa njengoba esinye sikhonkiwe. 


“Uzizwa unjani kodwa? Uzokwazi ukubhala izivivinyo?” 
“Ya kona ngizozama ngoba udokotela wathi angozijwayeza ukubamba 
ipeni. Ngaphezu kwalokho njalo ngoMsombuluko ngiya esibhedlela 
kudokotela wamathambo, uthe emva kwamasonto amabili ngizobe 


24

sengikwazi ukubhala kahle ngoba okwamanje ngisazibhalela 


amakokoloshe nje.” 
Lakhipha ipeni isoka ebhantshini lalo lesikole elibubende lathatha 
lathi: 


“Ngicela ungibhalele lawo makokoloshe-ke ngiwabone,” esho 


emnika ipeni. 
“Usuqalile-ke ukudlala ngami wena sthandwa sami,” ezenza 
otetemayo. 


“Bhala Silvia, ngifuna ukubona ukuthi usuyazama ngempela yini.” 
“Ngibhale ukuthini?” 
“Bhala ukuthi: Ngiyazifela ngawe Brian.” 
“Awu sthandwa sami into eningi kangaka?” 
Zahlala kamnandi izithandani ziteketisana. Wenza nesiphuzo uSilvia 


kwadliwa kungqofozwa namabhisikidi ohlobo oluphambili abhakwa 


nguMary. 
Yilapho uBrian Banda athola khona ithuba lokuzwa ingonyuluka 
ngokulimala kwesithandwa sakhe. Wayiqala ekuqaleni-ke indaba 
uSilvia esho imbangela eyaholela ekutheni agcine eseshaywa nguMisi 
Msomi. 


“Ubani owakushaya?” uBrian ebuzisisa kahle hle. 


“UMisi Msomi, angiboni ukuthi uyamazi,” ephendula ngokunganaki 
uSilvia. 
“Bangaki oMisi Msomi e-Girls?” 
“Uyedwa. Ababaningi oMisi bamaZulu e-Girls. Ngicabanga ukuthi 


bathathu kuphela, laba abanye abelungu namaNdiya,” ekhipha 


isineke uSilvia. 
Wahluleka ngisho ukufihla uBrian ukuthi kukhona akusolayo. 
Wavele wangamnaka uSilvia ngoba wazitshela ukuthi wenziwa 
ngukuzwelana naye ngokulimala kwakhe. 


“Uma kufika ubaba nje namuhla ntambama siya esiteshini 
samaphoyisa…” 
“Niyokwenzani?” ngokukhulu ukwethuka kuBrian. 


25 




“Ngiyovula icala khona. Abazali bami kudala bengeluleka ngokuthi 
ngiyolivula ngoba bona bathi bayazama bahluleka, kwathiwa 
kufanele ngizivulele ngoba sengimdala.” 


“Manje uzokwenzenjani wena, uzoya?” embuzisisa. 
“Ngizokwenzenjani? Ngizoya phela yize kade ngingafuni, ngoba 
ngiyazi ukuthi ngizolokhu ngigqigqa ezinkantolo. Lokho kugqigqa 
kuzongiphazamisa esikoleni, bese ngisala ezifundweni. Kodwa-ke 
akukho engingakwenza ngoba naye uMisi Msomi kumele ajeze. 
Okuzokwenzeka kuyena kumele kube yisifundo nakwabanye 


othisha,” washo wazimisela uSilvia kubonakala nje ukuthi uyizwa 
ngaphakathi le nto ayishoyo. 
Wabheka phansi uBrian kubonakala nje ukuthi lokhu okushiwo 


nguSilvia kumzwisa ubuhlungu. Wakubona lokho uSilvia. 


“Engathi awuyizwa kahle kodwa le nto engiyishoyo sthandwa sami. 
Yini uyamzwela yini uMisi Msomi?” 
“Ngimzwela kakhulu. Ngicela bandla sthandwa sami ungalivuli icala. 


Ngiyakucela Silvia,” esho emphulula. 
“Nansi imihlola yami bo! Ungazwela umuntu ongamazi okungabe 


uzwela mina engalinyazwa? Uthini ngempela, Brian?” embuka 
sakumxwaya. 
“Ngiyamazi Silvia,” ngomoya ophansi. 
“Uyamazi? Umazela kuphi?”


 “Ngumama wami loyo…” 


“Kahle bo Brian! Uthini manje kimina?” eqhela kuyena, embukela 
kude. 
“Ngiqinisile Silvia. Ngakhetha ukungakutsheli ukuthi umama 


usefundisa e-Girls. Umama uluhlaza nganginamahloni okuthi uzobona 


ukuthi ngizalwa ngumama onjani,” embuka ngamehlo athambile. 
Wasukuma wama ngezinyawo uSilvia. Wabhekisisa uBrian. Waqala 
wambuza ipasi nesipesheli. 


“Brian uqonde ukuthi sonke lesi sikhathi ungifihlele ukuthi uMisi 
Msomi ngumama wakho? Kukangaki nje ngikuxoxela ngoMisi Msomi 
ukuthi uyangihlupha? Konke nje lokho wawukushaya indiva? Kanti 


26

unjani nje Brian?” embuza esebambelele edanda ngesandla esisodwa. 


“Ngixolele Silvia. Ngixolele sthandwa sami,” egwajaza okwenja idle 
amaqanda. 
“Awu ngiyakwesaba Brian. Unesibindi ungambulala umuntu. Manje 


pho yini nibe nezibongo ezingafani?” 
“Mina ngisebenzisa isibongo sikababa. Umama akashadanga nobaba 
yingakho-ke nje esebenzisa isibongo sakubo sakaMsomi. Ngicela 
ungixolele Silvia, nami bengingazi ukuthi uzokwazi ngale ndlela 


ukuthi ngumama wami uMisi Msomi,” entshalantshala okomthakathi 
enukwa yisangoma. 
“Manje mina ngenze njani-ke ngecala okumele ngiyolivula?” wathi 


jeqe iwashi lasodongeni. 


“Ngicela ungalivuli bandla Silvia. Ngicela uzwelane nami,” yahlikihla 
izandla indoda. 
“Ukusho kube lula nje Brian. Uthi umazi kahle ubaba ukuthi unjani? 


Mina ufuna ngixabane nobaba ngenxa yezimfihlo zakho? Uyazi 
namanje isangidida le ndaba,” wahlala phansi uSilvia wabheka 
phansi wadla amathambo engqondo. 


“Ngiyazi ukuthi kuzoba nzima, kodwa ngicela uzame sthandwa sami. 
Ukumbopha kwakho umama kungona uthando lwethu…” 


“Kungona uthando lwethu? Uchaza ukuthini?” 
“Silvia uyazi ukuthi ngikuthanda kanjani, futhi uyazi ukuthi isifi so 
sami ukuthi ube ngumkami ngelinye ilanga. Ngakho awukwazi 
ukubopha umamezala wakho wangomuso. Ukwenza kwakho kanjalo 
kuyobe kusho ukuthi umama akasoze akwamukele njengomakoti 
wakwakhe. Ngakho ngicela ushintshe umqondo wakho,” walulalisa 
ulimi uBrian njengelanga alulalisa ngayo mzukwana ezibika 
okokuqala ngqa kuSilvia. 


“Eyi uyazi Brian ungithwesa ubunzima,” wazimboza phansi uSilvia, 


wavala amehlo. 
“Mina sengithembe wena themba lami. Cabanga nje umama wakho 
eselala ebaliwe eboshwe yimina. Inhliziyo yakho ingabuhlungu 
iqaqambe. Nakumina-ke sthandwa kuzokwenzeka okufanayo,” wathi 
eqeda nje ukusho njalo uBrian yabe ithi nse imoto kaMary egcekeni. 


27 




Wasukuma sengathi uyasha uSilvia. Wathi lungu ngewindi, wabuya 
ngesidumo wabhekisa kuBrian wathi: 

Wasukuma sengathi uyasha uSilvia. Wathi lungu ngewindi, wabuya 
ngesidumo wabhekisa kuBrian wathi: 

“Awu wema ngaze ngavelelwa-ke namhlanje. Nangu esevulandi 
edlalisa izinja,” esehlahle amehlo. 

“Angithi uthe angeke asho lutho umama wakho? Ngenze njani 
manje? Noma ngivele ngiyocasha ekamelweni.” “Ngeke kulunge 
isikhwama sakho sezincwadi uzosibona. Vele uhambe uye kongena 
endlini encane.” 

“Uma engena khona, Silvia?” 

“Ngeke angene unelakhe ekameleni lakhe. Uzohlala kancane bese 
eyaphuma,” emdudula. Phuthuma Brian angaze angene endlini 
akubone.” 

Nebala uBrian waphonseka khona endlini encane. Indlela 
ayethuke ngayo wafike wakhumula ibhulukwe wahlala esitsheni 
sokuzikhulula. Wakhanula ubala, kwathi co iconsana lomchamo. 
Wake wathi ukuzindela nje ehlela engqondweni ukuthi uzophendula 
athini uma ebuzwa ukuthi ufunani lapha. 

Ngaleso sikhathi uSilvia wayesethe chwashe kusofa. Wayelokhu 
ecofa iselula yakhe okomuntu ongazange enze lutho olungalungile. 
Wangena uMary ephethe opulasitiki abambalwa. Wafi ke wababeka 
phezu kwetafula. 

“Sawubona ndodakazi yami,” wasondela kuSilvia wamuthi manqa 
esiphongweni. 

“Yebo mama. Washesha kangaka ukubuya namuhla?” 

“Angiphilile mntanami, ngiyafa ikhanda,” ehlala kusofa eduze 
kwendodakazi yakhe enguzinyo bulala. 

“Siyafana mama, nami ngiyafa yikhanda. Ngabe kanti kungeneni 
lapha ekhaya. 

“Awu nxese mntanami,” esho embamba isandla. “Kufanele ngabe 
ulele kodwa.” 

“Kade ngilele mama. Ngivuswe umngani wami ozongibona njengoba 
ngalimala.” 

28

“Ngiyazibona izitsha ukuthi bekuhleli abantu ababili lapha. Uphi 


pho?” eqalaza igumbi lonke. 
Uthe engakaphenduli uSilvia, kwakhala amanzi endlini encane. 
Leyo kwakuyimpendulo kaBrian njengoba uSilvia wayesanda 
kumthumelelela umqhafazo othi: Shaya amanzi uphume. 


“Usendlini encane,” ngokukhulu ukunganaki lokhu. 
Wabe eseqhamukile madoda uBrian. Uza nje uhamba esulisisa 


izandla ebhantshini. Kwala kuMary wabe esehlebile, nakuba uBrian 
wayeseseduze ngale ndlela. 
“Wabiza umfana ngomngani wakho Silvia?” ekhulumela phansi. 
Wavele wakhulumela phezulu uSilvia wathi: 
“Ehhene nguyena mama. Sasifunda naye e-Alex. Sasizwana kakhulu, 


namanje sisazwana,” ebhekise kunina. 
Wafika uBrian wahlala wabhekana noMary ngqo. Wabingelela 


ngokuzithoba, wavuma nje uMary kodwa ebonakala ebusweni 
ukuthi akeneme neze. 
“Brian ngumama wami lona,” ebuka uBrian emcishela iso elilodwa. 


“Mama nguBrian Banda lona, umngani wami. Uzongibona njengoba 
ngalimala,” washo njalo wabe esebabheka bobabili, wabathola 
bexwayana. 


“Kulungile mfana wami ngizokubona. Angiphilile ngisaya kocambalala,” 


wapheshezela uMary wayongena ekameleni lakhe wavala. 
“Awu! Ngiyabonga Nkosi akasolanga lutho,” uSilvia esho ebamba 
uBrian esandleni. 



Imibuzo 

1. 
Yisho elinye igama uBrian aziwa ngalo. 
2. 
Yini eyabangela ukuthi iphoyisa leNdiya linqabe ukuvulela uMary 
icala? 
3. 
Kuyinto enhle yini ukuthi izingane zamantombazane zifake 
amasoka azo emakhaya? Sekela impendulo yakho ngemigqa 
emihlanu. 
29

Isahluko Sesihlanu 
Ngimdala Manje 

Isahluko Sesihlanu 
Ngimdala Manje 
” 
“Habe nansi imihlola yami bo! Ngiyoze ngikutshele nje Lwande 


ungene ngaphi ezintweni ezenzeka lapho ngisebenza khona?” 
ebhoka ngolaka uNomsa. 
“Ngingene mama njengoba le nto isigcwele amaphephandaba nje.” 


engazithambisile uLwande. 


“Kusho ukuthini lokho? Kahle Lwande ukuzifaka ezindabeni 
ezingakudingi.” 
“Ziyangidinga mama ngoba ngiyamazi lo mntwana omlimazile.” 
“Uyamazi?” enyipha uNomsa. “Usuwazana namaKhaladi akoPelham 


wena manje? Umazelaphi?” 
“Sasifunda naye e-Alex ngaphambi kokuba ayofunda e-Girls.” 
Wathi dlengelele uNomsa. Wasola ukuthi kukhona okushaya amanzi 


kuLwande noSilvia. Wasebenzisa amaqhinga omuntu omdala 
ukuthola iqiniso alifunayo. Waqala washona ngapha nangapha 
uLwande kodwa ekugcineni wagcina evumile ukuthi bayathandana 
noSilvia. Lwamshaya lwameqa uvalo uNomsa esebona nje ukuthi 
ukuba nesandla esilula kuzoba namiphi imiphumela empilweni 
yendodana yakhe enguzinyo bulala. Waqala manje wazithoba. 


“Eyi ngiyaxolisa Lwande mfana wami. Kwamanje sengiyabona 
ukuthi ngaphaphalaza. Kumanje nje sizohamba nomalume siye 
koxolisa. Le nto eyenzeka yaba iphutha eliphindaphindiwe. Impela 
nje ngiyazisola,” wazotha uNomsa wansondo. 


“Nami ngifuna ukuba khona.” 
“Kahle bo Lwande! Wena-ke bayothi uyokwenzani?” 
“Akekho mama umuntu oyongibuza lokho. Nami ngifuna ukuzizwela 


ukuthi kuyoxoxwa kuthiweni,” ephikelela uLwande. 
“Kulungile. Ngizo-ke ngitshele umalume ngizwe ukuthi uzothini.” 
Wachaza-ke noLwande ukuthi useke wakhuluma noSilvia emncenga 


30

ukuthi angalivuli icala. Zehla kamnandi lezo kuNomsa esebona nje 
ukuthi angacishe ayinqobe le mpi abhekene nayo. UNomsa wathola 
ithuba lokugonyuluka endodaneni yakhe ngosizi abangabhekana 
nalo uma lolu daba lungaxazululeki. 

ukuthi angalivuli icala. Zehla kamnandi lezo kuNomsa esebona nje 
ukuthi angacishe ayinqobe le mpi abhekene nayo. UNomsa wathola 
ithuba lokugonyuluka endodaneni yakhe ngosizi abangabhekana 
nalo uma lolu daba lungaxazululeki. 

Yilapho ingqondo yakhe yaswabuluka khona, wabona nento 
ayengakaze ayinake kuSilvia. Muhle loya mntwana, futhi ufanelene 
noLwande. Hhayi ngoba engahloniphi ukuthi yimina nje engase 
ngihlale ngibheke amacashazi kuyena. Ukuphapha kwakhe lokhu 
kusho impilo, futhi yinto eyenziwa yizo zonke izingane njengoba 
nami ngangikwenza ngisengangaye. Yonke le micabango yayisina 
idedelana engqondweni kaNomsa. 

Sathi siqambe simzuma isihlwashana, inhliziyo yakhe yayithe kla 
ezizwa enethenjana lokunqoba. 

* * * * * 
“Silvia! Angiyifuni ingane engahloniphi. Ngithi njengamanje mina 
nawe siya esiteshini samaphoyisa siyovula icala. Sukuma sihambe,” 

wayesebheje ebomvu ebusweni uTony njengoba emi eduze 
kombhede kaSilvia. 
“Baba ngiyagula, ngeke ngikwazi ukuya. Nomama ngimtshelile 


ukuthi ngiphethwe yikhanda,” esho ngomoya ophansi uSilvia evele 


ngekhanda engutsheni. 
“Icala uzolivula ngekhanda noma ngomlomo?” indoda ikhulume 
kuze kuphume amaconsana amathe. 


“Cha baba.” 
“Vuka-ke siye esiteshini njengamanje,” esho enyukunya isibhamu 


31

sakhe enqulwini njengoba esadlubhe ezombutho. 
“Mama ngicela uchazele ubaba ukuthi libuhlungu kanjani leli 
khanda elisiphethe. Nawe mama uze wabuya emsebenzini ngoba 
lingabekezeleleki. Nami angeke-ke ngize ngikwazi ukuya kovula 


icala ngoba alizwani nokuthi ngikhulume. Yingakho nje ngikhethe 
ukuzolala,” washo njalo uSilvia wathi ukuyidonsa ingubo mbijana. 
Babukana abazali baSilvia. Yilapho-ke uMary enza khona isayini 


yokuthi akamyeke. Wavele wahlahla amehlo nje uTony ebonakala 
sengathi akayizwa kahle ayitshelwa ngumkakhe. Wabonakala 
ngokunikina ikhanda lakhe elinempandla. 


“Mama ngicela ukulala. Kubhalwe ukuthi uma usuphuze la maphilisi 


onginike wona kumele ulale,” washo njalo wagubuzela. 
“Uphethwe yikhanda wena Silvia njengoba ngikufi ce ucofoza 
iselula?” 


Wayimbula ngokukhulu ukushesha ingubo uSilvia, waphendula 


wathi: 
“Yebo ngiyicofozile baba ngoba bengicupha i-alamu ezongivusa emva 
kwamahora amathathu. Bengingazi ukuthi ngenza iphutha. Nansike 
futhi le foni, kungcono ngiyibeke lapha,” wayigqinsila phezu 
kwetafulana eliseduze kombhede wakhe, waphinda wagubuzela. 


Waphinda sona leso uMary sokukhuluma ngezandla waze 
wayidonsa indoda yakhe. Wayidudulela ngaphandle kwekamela 
lengane ngobunono wabe esevala yena wabuyela eduze kombhede 
wendodakazi yakhe wathi: 


“Silvia,” emthinta embhedeni. “Usehambile ubaba wakho asixoxe,” 
washo njalo wahlala ngasekhanda lombhede eduze kwekhanda 
likaSilvia. 


Washo wayimbula ngempela ingubo uSilvia. Wangagcina lapho 
wavuka wahlala ngezinqe wancika ngombhede. Waphinda wayicosha 
iselula yakhe, waqala wayicofoza. 


“Yini mntanami kwenzenjani?” 
“Akukho lutho mama ukuthi ubaba angifuni angithathele izinqumo. 
Sengimdala manje ngine-18 leminyaka. Ngakho ngidinga ukunikwa 
ithuba lokuzikhethela,” esho ngomoya ophansi. 


32

“Awukabi mdala mntanami uma une-18 leminyaka. Kufanele ulinde 
ube nama-21 eminyaka ukuze nathi sikwamukele njengomuntu 
osengakwazi ukuzimela,” emtshela ngelipholile unina. 


“Uma ngingemdala pho kungani nihlulekile ukungivulela icala? 
Qhubekani-ke mama niye kongivulela ngoba phela ngiseyingane. 
Ubaba akangalokhu engiphoqelela ngokuyovula icala,” esho 
ngokufutheka. 


“Sikhathazekile ngawe Silvia yingakho nje sifuna ukukuvikela 


ngokuthi okulimazile ajeze…” 
“Yimina mama okumele ngizicabangele lokho ngoba yimina 
engilimele, hhayi ubaba. Uma ngingathandi ukuvula icala angithandi, 
futhi angingaphoqwa,” wakhuluma waze wangena emandleni. 


“Kanti wena awusathandi yini ukuvula icala?” embukisisa entanyeni. 
“Cha angisathandi. Kodwa uma ubaba elokhu ephikelela 


ngokuthi angisabise, angiphoqe, ngizofika esiteshini ngisho ukuthi 
ngiphoqiwe,” washintsha manje uSilvia. 
“Kahle bo Silvia! Wase uba nomusa ongaka manje? Usushintshe 


manini ngoba zolo lokhu wena ubungenankinga ngokuyovula icala? 


Sekushintshe kuphi manje?” 
“Mina mama angithandi ukulokhu ngigqigqa ezinkantolo ngoba 
ngizosala ezifundweni zami.” 


“Yilokho nje kuphela Silvia mntanami?” etshengisa ukuthi inkukhu 
iyawusola umgqakazo. 


“Yilokho kuphela mama, futhi mina sengimxolelile uMisi.” 
Washaya izandla waphindelela uMary ethuswa ukuzwa 
ayengakulindele. Walinikina kaningana ikhanda uMary ezizwa 
eshaqeka. Wakhetha ukungabe esaqhubeka nalolo daba kodwa 
washintsha isihloko. 


“Silvia, tshela mina-ke mntanami; lo mfana okade elapha emini 
kwenzekani phakathi kwenu?” 


“Okuyini mama?” egwajaza. 
“Uthe une-18 leminyaka usumdala, ngakho uyazi ukuthi ngibuza 
ukuthini. Phendula-ke,” wathanda ukushuba. 


33 




“Akwenzeki lutho mama,” washalaza okukamakoti enqena ukubheka 
ubabezala emehlweni. 


“Ngamanga lawo Silvia. Kwenzekani?” 
“Ngishilo nje mama ukuthi ngumngani wami esasifunda naye 
e-Alex,” ezama ukuqinisa amehlo ukuze athole isibindi sokubheka 
unina. 


“Yisoka?” 
“Yebo mama.” 
“Niyathandana?” 
“Cha mama. Ngumngani nje kuphela,” waphinda wagwajaza 


nakhu kuyamsinda ngempela ukubheka unina uma eshaya uhubhu 
kabhejane. 


“Ngamanga lawo. Uke wazibona ukuthi unani entanyeni?” 
Sagijima isandla sikaSilvia saphuthaza intamo sengathi uzozwa 
ukuthi inani. Wezwa lapho kushoshozela khona wamboza ngesandla. 
Wayesevele efunde kwezakhe ukuthi ukhuluma ngani unina. 


“Ekuseni kade ngiya emsebenzini ngikushiye ungenjena. Ntambama 
ngikufica uhleli nomfana kwami, usunamabala abomvu entanyeni. 
Kwaloyo mfana ugqoke isokisi elilodwa, izinkinombo zehembe 
ziphambene, ifindo likathayi libheke eceleni. Konke kuyichaza kahle 
into ebeniyenza emzini wami. Uyabona Silvia ukuthi uyaphuma 
esandleni? Ufuna ngitshele ubaba wakho?” 


“Cha mama ungamtsheli bandla.” 
“Ugila imikhuba emzini wami ngoba wazi ukuthi angeke ngimtshele 


ubaba wakho? Uyazi ukuthi kuzoba yini umphumelo walokhu 
enikwenzayo?” 
Wanikina ikhanda uSilvia. 
“Uzokhulelwa mntanami. Ngakho hlukana ngempela nale mikhuba 


oyenzayo la emzini wami. Ubaba wakho uma engase anifi ce njengoba 
benihleli uyazi ukuthi bekungenzekani?” 


Wathula uSilvia elokhu echobozela. 
“Kuyochitheka igazi ngalelo langa. Ngakho gcina ngci ukufaka lo 
mfana emzini wami. Ngci nje, angifuni nangengozi ukuphinde 


34

ngimbone ngawami amehlo. Kona kanye kwase kuphela amasoka 
yini Silvia ungaze uqome loya mfana? Kuzofanele ushintshe 
umqondo wakho, uzazi ukuthi ufanelwe yini. Ungahambe uzifaka 
ngekhanda. Zazi ukuthi ungubani futhi uhloniphe ubuzwe bakho…” 


“Ngiyamthanda mama uBrian…” 
“Ngibona ukuthi ongitshela kona ungamtshela kangcono ubaba 


wakho. Kumele ngimtshele konke ukukhohlakala kwakho ukuze 
uqaqeke lapha ekhanda lakho,” wasukuma. 
Ebona unina esukuma wathi lacu naye wasukuma wama phambi 


kwakhe. 
“Mama ngiyakucela bandla ungamtsheli lutho ubaba. Uzoxabana 


nami, angidube, angiphuce neselula. Ngiyacela mama wami omuhle,” 
esho embamba izandla. 
Wabuyela embhedeni uMary wahlala phansi. 
“Silvia.” 
“Yebo mama,” uhleli uncike eduze kukanina. 
“Uma ufuna ngingamtsheli ubaba wakho, kuzomele uvume ukuvula 


icala…” 
“Awu mama,” wasukuma wazinikina. 
“Njengoba ngisho nje, 50-50. Izandla ziyagezana. Cabangisisa kahle. 


Uma usafuna ukuzwana nobaba wakho kuzomele ulivule icala. 
Ubaba wakho ukuthanda kakhulu, ngakho ufuna ukubona umuntu 
okushayile esejeza. Akukho okunye,” wasukuma uMary. 


“Okwamanje lala, ukuze nekhanda libe ngcono. Ekuseni ngifuna 
ukukuzwa usukhuluma okuhlukile.” 


Waphuma ekameleni uMary. 
Wayishiya indodakazi yakhe idideke yaphela. Yayizibona 
isezimpambanweni mgwaqo, ingazi ngempela ukuthi kumele 
ithathe muphi umgwaqo. USilvia wayezimboze embhedeni elele 
ngesisu. Wazizwa ezimukelwa yikhanda. Wabona ukuthi ingaphezu 
kwamandla akhe, wadonsa iselula wafonela uLwande ayevame 
ukumbiza ngoBrian. 


UMary wabikela uTony ukuthi usemncenge wadela uSilvia kodwa 


35 




akafuni ukuvula icala. Ekuzwa lokho uTony wathukuthela wathelwa 


ngamanzi, waqonda kuye engasadle nkobe zamuntu. 
“We Silvia ubani lona okhuluma naye kanjena? Uyabona ukuthi 
awusenanhlonipho?” Ubhoka nje uTony uqaqa isixwexwe sebhande 
lamaphoyisa esinqeni. 


“Yehlisa umoya Tony...” ezama ukubhula umlilo unina ebona ukuthi 


sekuyonakala. 
UTony wangamnaka nokuthi uthini umkakhe. Waliqaqa waye 
waliqeda ibhande uSilvia engaboni egubuzele ngengubo. Wathi 
eseliphethe ngesandla wayithi hlwi ingubo embethwe uSilvia, 
wamtaxa. 


“Ngikhuluma nawe nginguyihlo, awungizwa, awungihloniphi. 
Bamba la, thatha la...” ukhuluma nje uTony unanela umvimbo 
nomvimbo awuvuthela kuSilvia. 


USilvia wavuka sengathi uyasha embhedeni ezwa imivimbo 
yebhande lesikhumba eliyisixwexwe. Buka-ke imivimbo imthola 
egqoke okokulala kuphela. Wathi uzama ukuvika ngengalo eyodwa 
wahluleka. Wabona ukuthi akekho umasiza, wacasha emva 
kukanina. 


“Tony vele usale usumxolela, ngiyacela. Uzomthunuka aphinde 
alimale kukhonkolo. Yehlisa umoya myeni wami,” eshweleza uMary 
ephakamisa nezandla. 


“Uwena lona ongijwayeza nengane? Ingane ngiyayikhuza wena 
uyayivuna? Hhi?” wamuthi sika umkakhe ngebhande, wagoqongana 
evika ubala waze wawa nengane yakhe njengoba ibambelele kunina 
emhlane. 


“Ngithi deda Mary ngiqondise le ngane,” uTony esebabukela phansi 


njengoba bezama ukuvuka. 
“Uzolimaza ingane Tony. Kungcono ushaye mina-ke kunokuthi 
ngilinyalelwe yingane,” uMary esecasulwe ukuwa waze washayeka 
kabuhlungwana esinqeni. 


Akabange esaligwinya uMary, walidedela ibhande uTony kumkakhe 
nendodakazi. Kwakhala ubumayemaye kunina nendodakazi bezwa 
iminjunju yesixwexwe sebhande. 


36

Wabataxa uTony waze wabayeka ngoba esezwa kubuhlungu ingalo 
kuyena. “Angifuni ukuthi ngiyalibeka nengane iyalibeka. Lona icala 
uzolivula Silvia uthanda ungathandi,” ehefuzela uTony okungathi 
ubeqwala intabakazi yase-Afrika. 

Wabataxa uTony waze wabayeka ngoba esezwa kubuhlungu ingalo 
kuyena. “Angifuni ukuthi ngiyalibeka nengane iyalibeka. Lona icala 
uzolivula Silvia uthanda ungathandi,” ehefuzela uTony okungathi 
ubeqwala intabakazi yase-Afrika. 

“Gijima ulindeni,” uTony esho emklabela ngeso lengulube ibulawa 
inkemane. Waphuma ekameleni wagaklaza isicabha. 

USilvia owayesekhale waze wanesilokozane, wazijikijela embhedeni 
waphinda sona leso sokugubuzela. 

UMary owayethukuthele eveva, akachithanga sikhathi. 
Wayesethathe isinqumo sokuvulela umyeni wakhe icala le-Domestic 
Violence. Umphumela walokho kwaba ngukuthi umphathi kaTony 
ambizele ehhovisi. Wayebonakala nje uColonel Nkomo ukuthi 
akathi nsi, wathatha wathi: 

“Ngiphoxeke kakhulu Kaputeni ukuzwa ukuthi wena lo, uvulelwe 
icala lokuhlukumeza umndeni wakho. Lokho akufani neze nawe. 
Ngidinga-ke ukuzwa incazelo ngaloko kodwa engikubizele kona 
okwamanje ukukwazisa ukuthi isibhamu somsebenzi kumele 
sithathwe. Uyawazi nawe umthetho osilawulayo, njengoba uvulelwe 
leli cala usuthathwa njengomuntu oseyingozi emndenini wakhe 
nakuwe uqobo,” washo njalo wayesamukela isibhamu umphathi. 

Zamjikela kanjalo izinto uTony, owalahlekelwa ngeminye 
yemihlomulo njengoba wayeseyiphoyisa elingumhlobiso, elingaphathi 
volovolo. Indoda yayisifana nomabhalane emsebenzini, engasakwazi 
ukuphumela ngaphandle ayolungisa izinkinga zabantu. Lokho nje 
kukodwa kwawephula kakhulu umoya wakhe, nasemzini wakhe 
ukuthula noxolo kwase kungabakhwekazi. UToni wayesenolaka, 
eseyibhubesi elingenamazinyo. Wayengazibekile phansi noMary 
ngoba wanquma ukungamenzeli umphako lapho eya emsebenzini. 
Nasendlini yayingabhekani, kungasakhulunyiswana. 

Ngaphezu kwalokho kwaphuma incwadi yenkantolo eyayivikela 
uMary ukuthi angaphinde nangengozi abeke umkakhe isandla. Yiyoke 
leyo Protection Order eyaphendula uTony isiboshwa emzini wakhe. 

37 






1. 
Iyiphi konje le ndaba uLwande akhala ngokuthi akamtshelanga 
yona unina? 
2. 
ULwande wayelanywa izingane ezingaki? 
3. 
Awuchaze isaga esithi: ‘Izandla ziyagezana’. 
4. 
Ucabanga ukuthi iyiphi indlela okwakufanele abhekane ngayo 
nesimo uToni, uma uSilvia engavumi ukovula icala? Chaza 
ngemigqa emihlanu. 
38

Isahluko Sesithupha 
Sicela Uxolo 

Isahluko Sesithupha 
Sicela Uxolo 
e 
ngencokazi. Imindeni eminingi yayilungiselela ukuya emadolobheni 
iyothenga izidingo zayo. Nakhona-ke emndenini wakwaKhan 
kwakuyiso leso. UTony, uMary noSilvia babedla isidlo sasekuseni 
ngesikhathi kuthi nse imoto emnyama maqondana nesango. Lwama 
madoda unyanyavu lwakwabo lwaze lwamenyezela, pho yinhle yini 
i-Audi Q7! 


Umshayeli wemoto wakhipha isandla wacofoza inkinobho okuyiyo 
okungqongqozwa ngayo. Lokho kwenza abangaphakathi endlini 
bezwe ukuthi kukhona ocela ukungena. 


“Awubheke Silvia ukuthi ngubani loyo,” uTony esula umlomo. 
Ngaphandle kokuthi vu wathi lacu uSilvia. Njengenjwayelo waqala 
wathi lungu ewindini ukuze abone ukuthi ngubani loyo. Amehlo 


akhe amtshela konke. Walubona unyanyavu alujwayele. Wangabe 
esananaza, walivula isango, qede waphindela emuva. 
Yasho ngaphakathi imoto. 
“Ngubani loyo,” uTony eseyizwa imoto ima egcekeni. 
“Yimoto kathishomkhulu,” eqhubeka nokudla uSilvia. 
“Usho uGumbi?” ebuza ngokuxwaya uTony. 
“Yebo baba.” 
“Usuvele wamvulela ngaphandle kokungazisa. Mina ngithe bheka 


ukuthi ngubani loyo,” embuka ngamehlo anolaka. 
“Kungabe ufunani loyo muntu lapha ekhaya?” kungenelela uMary. 
“Ukube uqale wabuza ukuthi umvulele yini, Silvia,” echiliza ipuleti 


lokudla nakuba engakaqedi. “Asimdingi uGumbi lapha ekhaya,” 
egqolozele indodakazi yakhe. 


“Ngimtshele ukuthi aphindele emuva?” esikaza ukusukuma uSilvia. 
“Asisale sesimuzwa ukuthi ufuna ukuthini, Tony,” esho 
ngelincengayo. “Ngelinye ilanga kuyomele ubuze kuqala ngaphambi 
kokuvula isango Silvia ngoba…” 


39

Wabe esengqongqozile uGumbi owayengahambi yedwa. 
Wayehambisana noNomsa, uLwande kanye noSihlalo wesigungu 
sase-Girls, uMnumzane uReddy. UMary wayesesukumile wathi lacu 
eyovula isicabha. Akabange esabuza nokuthi ngubani kodwa wavele 
wasivula. 


“Awu kanti baningi abantu? Ngenani,” amehlo kaMary enamathele 


kuLwande nonina. 
Nebala basho ngaphakathi. UMary wabatshengisa lapho kumele 
bahlale khona. Wabe esebashiya kanjalo engakababingeleli, wanikela 
kumyeni wakhe. Uthe nje engakahlali naphansi wabe esemnqakile 
uTony, 


“Uthi ukhala ngani uGumbi?” 


“Akahambi yedwa, bane bebonke,” echaza uMary ukuthi ngobani 
labo abanye. 
Wanikina ikhanda uTony, wasukuma wama ngezinyawo. Watshela 


umkakhe ukuthi akuyiwe kubona ukuze basho abakuzele masinyane. 
“Ngicela singabalwisi, Tony. Asibanike indlebe nje sizwe ukuthi 


bazeleni. Ngiyacela bandla myeni wami,” esho ngelichichima 
ukuzithoba nenhlonipho. 
Wathula nje uTony wangavuma futhi wangaphika. 
“Silvia, awulungise amabhisikidi nekhofi,” uMary ebhekise 


endodakazini yakhe. 
Lokho kwaba ngukuphuma kwabo sebebheke ezivakashini 
ezingamenywanga. Bafica izivakashi ziqalaza indlu yonke njengoba 
zazibuka ubuhle bempahla. UTony wahlala eduze komkakhe babe 


sebebingelela. Zavuma izivakashi kodwa uNomsa noLwande belokhu 
bentshalantshala. 
Waqala ukukhuluma uReddy exolisa ngokuthi bangasho ukuthi 


bayeza. Walungenisa udaba lwakhe ngokuthi yini ngempela 
abayibabele. Usuzwile umndeni wakwaKhan ukuthi indaba 
ingoNomsa nokulimaza kwakhe uSilvia, wabe esengenelela uMary. 


“Uma kunjalo, ngicela aphume-ke lo mfana ngoba alumthinti lolu 
daba enize ngalo. Kungakuhle alinde emotweni,” esho embuka 
ngamehlo abukhali. 


40

Babukana emehlweni bonke abakhona. UGumbi wabe eseyalela 
umzukulu wakhe ukuthi alinde emotweni. Waphuma esenyobozela 
uLwande owayengazitsheli ukuthi angahlangabezana nembibizane 
enjena. 

Babukana emehlweni bonke abakhona. UGumbi wabe eseyalela 
umzukulu wakhe ukuthi alinde emotweni. Waphuma esenyobozela 
uLwande owayengazitsheli ukuthi angahlangabezana nembibizane 
enjena. 

“Inhloso Mnumzane Khan yikho ukuzokhuluma kabanzi ngaso 
leso sehlakalo. Kuzoba nzima-ke ukukhuluma ngalolu daba uma 
usingaye engasekho,” kubeka uReddy ngezwi elincanyana. 

“Mnumzane Reddy asimdingi uMisi Msomi lapha kulo muzi. Ngakho 
sicela nje aphume okungenani alinde emotweni naye,” eshintsha 
nasebusweni uTony. 

Wabona uNomsa ukuthi ayingangaye, wasukuma waphumela 
phandle. Kwagcina endlini sekusele abantu abane. Lokho kwaba 
ngukuqala kwalo-ke udaba lokulimala kukaSilvia. UReddy noGumbi 
bakubeka kwacaca bha okwezinqe zesele ukuthi bazoshweleza 
ngakho konke okwenzeka. UGumbi wathasisela nangokuthi uNomsa 
uzimisele nangokuhlawula akhokhe nesinxephezelo. 

“Okwamanje akukho esingakusho kodwa nje esikucelayo ukuthi 
uMisi lona asuswe esikoleni ngoba sisabela ingane yethu. Uma 
kuwukuthi usazoqhubeka nokusebenzela uMnyango, kungakuhle 
ukuthi ayiswe kwenye indawo. Akumfanele ukusebenza e-Girls 
ngoba akaliqondi isiko lakhona,” kubeka uMary. 

UReddy wabe esecela ukuba ibizwe ingane ukuze kuzwakale 
nakuyona ukuthi ithini yona. UGumbi wacela nokuthi abizwe 
umshana wakhe ukuze azixolisele ngokwakhe enganeni. Wathi 
uyanqaba ukuba ibizwe ingane uTony, wamcindezela umkakhe 
wagcina ngokuthamba boto. Kwaba njalo-ke babizwa okuyibo 
abathintekayo kulolu daba. 

Sebengenile batshelwa-ke ukuthi sekukhulunywe kwafi kwa kuphi. 
Kwaqala uNomsa owaxolisa kuSilvia ngaphandle kwemibandela. 
Wabeka ngokusobala ukuthi uyazisola kakhulu ngokwenzeka 
ngakho nje ucela uxolo. Kwathi ukushuba endlini ngesikhathi 

41 




esechiphiza uSilvia. Wasondela eduze kwakhe unina wamduduza 


elokhu emhlikihla emhlane. 
“Khuluma Silvia ukuthi uthini ngoba nguwena owalimala, wezwa 
izinhlungu,” kubeka uTony. 


“Yebo ngiyamxolela…” wasidinda kakhulu esikaNandi. 
Kwaba nomunyu endlini. Lokho kwaholela ekutheni agcine esekhala 
noNomsa. Kwazwela nakuMary, zamfimfa nakuye izinyembezi. 


Kwasala amadoda kuphela wona abonakala edla imihlathi, 
kubonakala nje ukuthi alilela ngaphakathi. 
“Ukuthi uSilvia uyamxolela uMisi lona, akusho ukuthi usesindile. 


Icala lisazovulwa nje emaphoyiseni ukuze umthetho uthathe indawo 


yawo,” kusonga uTony eseze wabheja wabomvu ebusweni. 
“Kanjani futhi Khan ngoba sizama ukulungisa kona nje lokho?” 
uReddy ebonakala edidekile. 


“Ingane yami yalimala Reddy, ngakho asikwazi ukuvele sixole nje 
kuphele kanjalo. Icala sizolivula nje noma yinini ukuze nabanye 
othisha bazi ukuthi ukuhlasela ingane ngomshiza kuyicala elibomvu.” 


“Ingane ithe iyaxola kodwa Mnumzane uKhan,” uGumbi ehlokoloza. 
“Yebo isho njalo kodwa ukhumbule ukuthi ayiziphethe, ingaphansi 
kwethu. Ngakho konke okwenzekayo kuyona kuthinta thina. 
Ukuxolelana kwabo akusho ukuthi sekuphelile, cha. Icala lenzeka, 


ngakho kumele umthetho unikwe ithuba lawo. Ngikhuluma 
ngengikwaziyo. 
Bamangala bonke endlini. Abanye banikina amakhanda. Bathe 


besadideke kanjalo, uTony wabe esegagula imali yezindleko njengoba 
indodakazi yakhe yayinyangwa esibhedlela esizimele. Kwagcina 
kuvunyelwene-ke ukuthi imali leyo izokhokhwa kanjani. Babe 
sebecela indlela oReddy bengabange besalithola nekhofi elalithunywe 
uSilvia. Wathi uzama ukubalindisa uMary, babika ukuthi bajahe 
nasemabhange njengoba kuphele inyanga nje. 


* * * * * 

“Kumele alivule icala, Mary. Uyingane yephoyisa ngakho kumele 
angashaywa nje ebese kuphela kanjalo,” kubhavumula uTony. 

42

“Ingane ithe ayilidingi icala njengoba isixolile nje,” ekhuluma 


sakuhlebeza uMary. 
“Angeke, Mary siphathwe nguSilvia. Uyingane, ungaphansi 
kwesandla sethu ngakho kumele enze okushiwo yithina. Uma 
engakwenzi lokho ngizomjezisa.” 


Wathi dlengelele uMary ezwa elokujeziswa. 
“Kanjani?” 
“Kuningi engizomnswinya kukho. Ngizomphuca ucingo, angabe 


esahamba nesikole, ngezimpelasonto ahlale lapha angavakashelwa, 


angayi edolobheni…” 
“Awu kahle Tony ukuba nenhliziyo elikhuni. Yingane yethu yokuqala 
nokugcina lena. Asibambisane nayo, siyilekelele ezimfunweni 
zayo. Angeke kusisize ukuphikisana nayo kukho konke. Asehlele 
ngenzansi myeni wami, ngiyakucela bandla Khan wami omuhle,” 
esondela eduze kwakhe emphulula ebusweni. 


“Konke lokhu akukho mayelana noSilvia yedwa, kodwa kuthinta 
umndeni wethu nesithunzi sawo. Uma kungenzeki lutho ngalolu 
daba abantu bazosithatha kancane, bangaphinde basihloniphe. Uma 
eboshwa, lokho kuzothumela umyalezo oqinile nakwabanye othisha 
abasenomkhuba omubi wokushaya izingane zethu. Ngakho mtshele 
nje uSilvia ukuthi akalunge siye kovula icala,” esho ngokuzethemba. 


“Liyobe lisaba naso nje isisindo lelo cala njengoba noSilvia 


esawukhumula nokhonkolo loyo?” 
“Icala aliboli, Mary. Incwadi kadokotela iJ88 inayo yonke 
imininingwane. Hamba nje uyokhuluma noSilvia umtshele ukuthi 
akukho ukuhlehlela ngemuva. Sengimncenge kakhulu lo mntwana 
ngakho kumele angihloniphe ngoba uma kungenjalo uzothwala 
kanzima,” eshaya ngamafuphi. 


Wazibonela yena uMary ukuthi usehluliwe. Wenza njengokuyalelwa 
nguTony, wanikela ekameleni likaSilvia. Wamthola engekho 
ekameleni lakhe. Waqala wammemeza kodwa lutho impendulo. 
Walalelisisa kahle, wezwa ukuthi kunomsinjwana osendlini 
yangasese. Wanikela khona esehalazela ngoba ezwa ukuthi loyo 
msindo awujwayelekile. 


43 




Wayifica indodakazi yakhe iphalaza isize yamfi mfa nezinyembezi. 
Kwamthusa lokho uMary ngoba wazi kahle ukuthi lokho ayekubona 
kungabika ukuthini. 


“Yini Silvia kwenzenjani?” 
“Ngivuke nginenhliziyo encane mama,” ekhuluma ngokunqamuka. 
“Udleni? Ugcine nini ukuhlambulula umzimba?” 
“Senginesikhathi ngagcina,” esho egonyuluka uSilvia. 
Wathula uMary wayibukisisa indodakazi yakhe. Wayibuka sengathi 


kukhona akusolayo. 
“Uyile ezinsukwini zakho njengoba kuphele inyanga nje?” 
“Awu awukahle mama mina anginalutho,” esula izinyembezi 


ezimfi mfa emehlweni. 
“Angishongo ukuthi kukhona onakho. Kuzomele uye kwadokotela.” 
“Angiguli mina mama. Yinto ezodlula nje lena, ungakhathazeki,” 


ezama ukuziqinisa. 


“Cha kumele ulunge impela Silvia ukuze kuyiwe nasemaphoyiseni 
kuyovulwa icala…” 
“Awu mama kanti ngiyoze ngisho kangaki ukuthi angifune kuvula 


cala? Mina sengikhathele yiyo yonke le nto. Le nto mina sengayidlulisa 
kudala kodwa manje lapha ekhaya yilokhu ngibeleselwe ngayo. 
Lokho kungivusela izinhlungu esazaphola, ngakho ngicela siyiyeke 
le nto,” esikaza ukukhala. 


“Kumele umhloniphe ubaba wakho, Silvia. Wena useyingane 
engaphansi kwethu ngakho esikushoyo kumele ukuhloniphe. Uma 
ungavumi ukuvula icala, lokho kuzokuqhatha nobaba wakho, akufake 
unswinyo. Uzoba yini nje ungasenalo ucingo, ungasavakashelwa 
muntu lapha ekhaya, ungasakwazi nokuvakasha edolobheni?” 


“Ngiyahlukunyezwa lapha ekhaya mama. Kumele ngihlonishwe 
nami yize ngiyingane. Akumele ngiphoqwe ukuthi ngenze izinto 
engingazithandi…” 


“Wena yini ungathandi ukuvula icala?” 
“Hawu mama engani uyazi nje…” 


44

“Ngazini?” 
“UMisi Msomi ngumama kaBrian…” 
“Silvia mntanami! Unikela ngegazi lakho ngenxa nje yesoka?” 
“Ngiyamthanda mama uBrian,” esho ngokuzethemba. 
“Yini lena engaka asebekuthembise yona laba bantu?” 
“Abangithembisanga lutho mama.” 
“Manje mina ngithini kubaba wakho Silvia? Ngimtshele ukuthini 


ngempela? Ngimazise ukuthi usuqomile, uMisi Msomi ngunina 


wesoka lakho?” 
“Mhlawumbe uma ungamtshela uzoke ayeke ukuthi angivule icala. 
Njengobani nje ongabopha unina wesoka lakhe? Lokho akulula neze 
mama. Nami ngicela ukuhlonishwa,” esho ngelindondayo uSilvia. 


“Ngimtshele?” 
“Ungamtshela mama.” 
Wayibuka indodakazi yakhe uMary. Wayibona isiyinhle ngendlela 


exakile, ebusweni iphephezela uboyana, injalo nje isho ngamehlo 
amhlophe qwa. Waphefumulela phezulu, waphuma eshaya kancane. 



Imibuzo 

1. 
Kubaluleke ngani ukuthi umuntu acele uxolo, axolelwe? Chaza 
ngemisho emithathu. 
2. 
Umndeni wakwaKhan wamxolela konje uNomusa? 
3. 
Inkulumo ethi icala aliboli isho ukuthini? 
4. 
Ukuba wena unguSilvia ubhekene nalesi simo, bewungenzenjani? 
45

Isahluko Sesikhombisa 
Wavela Umphumela 

Isahluko Sesikhombisa 
Wavela Umphumela 

UMnyango wagcina ukwazile ukummisa uNomsa emsebenzini 
ngaphandle kweholo. Nakhona lapho ingcindezi yayisidlondlobele 
e-Girls High. Usizo lommeli wakhe lwaluhlulekile ukumtakula 
olakeni loMnyango. Yayisinkulu ingcindezi yokuthathela uNomsa 
izinyathelo ngokuphula kwakhe umthetho woMnyango kanye 
nowezwe. 

Kwayena uGumbi athi ukumthela amachaphazelo, ebekwe 
yizingane zesikole icala lokuvuna uMisi Msomi. Lokho kwabonakala 
ngombhikisho wezingane zase-Girls ezavele zavuka umbhejazane, 
zakhiya isango lesikole. Wathi ethi memfu uGumbi ekuseni, wathola 
kuluhlaza isango, amantombazane engasadle nkobe zamuntu. 
Amabhodi ayephethwe yizingane ayeyixoxa yonke indaba: 

PHANSINGOKUQASHANANGOBUHLOBOPHANSI 
NGOKUQASHANANGOBUHLOBOSIHLASELELWANI? 
ASIMFUNIUGUMBINOMISIMSOMIMAKABOSHWEUMISI 
MSOMIKUXOSHWEUGUMBI 
SICELAUKUVIKELWA
Ebona uGumbi ukuthi itshe limi ngothi, wafaka igiya elihlehlela 
emuva emotweni yakhe. Nakhona lapho wasindwa yizinyawo 
njengoba izingane kwaba ngukumbona nje zayijikijela imoto yakhe. 
Nakuba amatshe amaningi ayesindile kuwona kukhona kodwa 

46

uhhafu wesitini owavele wagqama wodwa washaya wabulala 
iwindi lemoto yakhe elikhulu. Wawathola amachaphazelo njengoba 
izingcezu zewindi zaphelela ebusweni. 


Akekho owamtshela ukuthi akacele izinyawo zakhe zimbelethe. 
Wayishaya imoto umuntu omdala wayibhekisa esiteshini 
samaphoyisa e-Alexander. Wangena khona ngelikhulu ijubane leli 
waze wacishe washayisa izimoto ezaziphuma. Waba ngukuma nje la 
kupakwa khona izimoto wahosha iselula yakhe wafonela umshana 
wakhe. 


“Yebo malume,” uNomsa ezwakala ukuthi usemotweni ehambayo. 
“Izinto zimbi Nomsa. Ungabe usalubhada esikoleni…” 
“Yini kwenzenjani malume?” ezwakala ukuthi iyamthusa ayizekelwa 


nguninalume. 
“Izingani zivale isango, zikhala ngami nawe. Zithi azisifuni ngisho 
zisibone. Ngakho ungabe usaya nhlobo, jika ubuyele ekhaya. Nami 


ngilapha nje esiteshini samaphoyisa ngizocela usizo. Zibulale iwindi 
lemoto yami nami ngalimala…” 
“Awu nxese malume. Zize zithi azisifuni nje lezi zingane 


kwenzenjani?” 


“Wabuza ibhasi ibhaliwe Nomsa? Uyazazi ukuthi wenzani, ngakho 
iwona mphumela-ke lona,” uGumbi encike ngemoto yakhe. 
“Pho wena malume wenzeni-ke ngoba awukho kuyona yonke le 


nto?” 


“Eyi Nomsa siyobuye sixoxe uma sesibonana,” washaya ngamafuphi 
uGumbi wavalelisa. 
Wathi eqeda nje ukuxoxa noNomsa, waphonseka ngaphakathi 


esiteshini samaphoyisa. Into ayicela kwaba ngukuphelezelwa 
ngamaphoyisa ukuze aye esikoleni. Iphoyisa elalilapho limsiza labona 
ukuthi ingaphezu kwalo le ndaba, labe selimdlulisela kumphathi 
siteshi uColonel uDlamini. Eselunekile lonke udaba lwakhe, 
uSibalukhulu wabeka wathi: 


“Mnumzane Gumbi engingakusho ukuthi ubuyele ekhaya ngoba 
ngisho nathi maphoyisa angeke sizenze lutho leziya zingane. 
Zingaphezu kwenkulungwane futhi zithukuthele kabi. Kuncane 


47

kakhulu esingakwenza thina maphoyisa kulesi simo. Leya nkinga 
idinga uMnyango wezeMfundo ukuthi kube yiwo ozoxazulula 
izinkinga nezimfuno zabafundi,” umphathi siteshi ebeka ngesisoka 
nangesineke. 


Wathi uyazama ukubeka umbono ohlukile uGumbi wamchitha 


usigaxamabhande. 
“Esingakwenzela kona njengamanje, ukukuvulela icala lokulimala 
kwakho nemoto yakho njengoba uthe bakujikijelile nje,” ebukisisa 
lapho kumfimfa khona igazi ebusweni. 


“Angijahe kuvula cala mphathi siteshi. Engikubabele lapha ukuba 
amaphoyisa asize ngokudambisa isimo esikoleni, kuqhubeke 
ukufunda nokufundisa,” esho ngokufutheka uGumbi. 


“Ngikhuluma nawe nje amaphoyisa avele akhona esikoleni asiqaphe 
ngelokhozi isimo…” 


“Angiwabonanga mina lawo maphoyisa...” 
“Mhlawumbe yingenxa yobuningi bezingane. Amaphoyisa yilokhu 
efike ekuseni ngaphambi kwakho. Thina sithintwe ngonogada 
bakhona esikoleni sakho. Ubabonile bona?” uDlamini esetshengisa 
izimpawu zokucikeka. 


“Pho ngishaywe kanjani uma kanti amaphoyisa ekhona esikoleni?” 


“Anginayo impendulo yalokho Mnumzane Gumbi. Uwena 
ongangiphendula ukuthi ushaywe kanjani onogada bekhona?” 
Wathukuthela wathelwa ngamanzi uGumbi ekhala ngokuthi 


akanelisekile. Wasabisa ngokuthi uzodlulela phambili abike 


ngempatho engeyinhle ayithole esiteshini. 
“Wamukelekile ukudlulela phambili Mnumzane wami. Elami 
lokugcina lithi ungabe usalubhada esikoleni, wena noMisi Msomi. 
Mzukwane ufisa ukuvula icala ngokwenzekile, ungangabazi ukuza 
lapha sikusize,” embuka ngqo ezinhlamvini zamehlo. 


Waphuma engavalelisanga uGumbi ehhovisi lomphathi siteshi. Waba 
nje ngukuphuma ehhovisi, wathinta umhloli uNdlela. Wambikela 
ngazo zonke izigigaba ezase zehle ngalolo suku. Wabamba ongenzansi 
nomhloli ebika ukuthi uzoza ngakhona esikoleni ukuze afakane 
imilomo noGumbi kanye nezingane uma kwenzeka. 


48

Nakuba isimo sathi ukudamba kodwa kwahlaluka okwempukane 
obisini ukuthi izingane azisazimisele neze ukuphathwa nguGumbi. 
Zazibeka-ke izizathu ezazizenza ukuthi zingabe zisamethemba. 
UMnyango wakubeka kwacaca ukuthi izingane azikwazi 
ukuzikhethela ukuthi zifuna ukuphathwa ngubani. 

Nakuba isimo sathi ukudamba kodwa kwahlaluka okwempukane 
obisini ukuthi izingane azisazimisele neze ukuphathwa nguGumbi. 
Zazibeka-ke izizathu ezazizenza ukuthi zingabe zisamethemba. 
UMnyango wakubeka kwacaca ukuthi izingane azikwazi 
ukuzikhethela ukuthi zifuna ukuphathwa ngubani. 

Phezu kwabo bonke lobo bunzima, uBheki wayelokhu eseduze 
kwakhe uNomsa. Ngesikhathi esanda kumiswa wake wazama 
ukusekela uNomsa ngokufaka umoya wokuthi kudutshwe amakilasi 
uma bengabuyiselwa emsebenzini. Kwaba yingcosana eyezwa lelo 
khwela kwazise ukuthi iningi lalilazi iqiniso ngokumiswa kwalaba 
ababili. Okwalandela lapho kwaba yizincwadi ezivutha bhe ziphuma 
eMnyangweni, zinqumela oBheki ugwayi katiki. Babona ukuthi 
kuyashuba, babuyela emakilasini bezihudula. 

Ngenxa yothando olwaluvutha amalangabi kuBheki, wayelokhu 
elekelela ngisho nangemali kuNomsa ukuze akwazi nje nokuthenga 
isinkwa lesi. Cishe okukhulu amenzela kona kwaba ngukumtholela 
itoho enkampanini yomshwalense eyayiphethwe ngumngani wakhe. 
Lelo toho lenza omkhulu umehluko emndenini kaNomsa nakuba 
imali ayeyihola yayingaphansi kakhulu kweyasebuthisheleni. 

UGumbi wayengamlibele naye umshana wakhe njengoba wayehlala 
ahlale ambheke. Wayemlekelela ngabo onsungulwana njengoba 
impilo kaNomsa yayingasafani nhlobo neyaphambilini. Nokho 
wayethi angathola amanzi amponjwana uGumbi, zivuke ezindala. 

“Wake wangifaka kodwa enkingeni Nomsa. Kubi kodwa ukuba 
yihlongandlebe, Nomsa. Buka nje manje ususebenza umsebenzi 
wokuhamba uncenga abantu, ubashelela ukuthenga imishwalense…” 

“Awu kahle malume. Asiyiyeke leyo ngoba ingizwisa iminjunju,” 
kuncenga uNomsa. 

“Kungcono nje ngoba ngiyasebenza futhi lo msebenzi 
uyangithuthukisa impela,” uNomsa esho eneka izandla zakhe. 

“Impela mshana wami wabona, nami ngaze ngathelwa 
ngamachaphazelo. Iqaba elifundile alifuneki Nomsa,” esho ebambe 
insini. 

49 




“Awukahle malume.” 
Bahleka bobabili. 
* * * * * 
“Ngakubuza Silvia waphika. Uyakhumbula ngikufi ca uphalaza 

“Awukahle malume.” 
Bahleka bobabili. 
* * * * * 
“Ngakubuza Silvia waphika. Uyakhumbula ngikufi ca uphalaza 
o 
nendodakazi yakhe. 
Babehleli emotweni ngemva kokuphuma kwadokotela owaqinisekisa 


ukuthi uSilvia ukhulelwe. 
Ngangisaba mama…” esho ngamakhulu amahloni lawa. 


“Wawesaba ini Silvia? Sizoyithini-ke manje le nto? Mina ngizothini 
nje kubaba wakho umazi enolaka olungaka? Ngizothini nje Silvia?” 
Wabheka phansi uSilvia engazazi ngempela ukuthi kumele athini. 
“Waze wangiphoxa mntanami ngikukhonze kangaka. Bazothini 


nje bona omakhelwane sebezwa ukuthi ukhulelwe ungashadile,” 
wazimboza phezu kwesitelingi uMary zacweba izinyembezi. 
“Ngubani yena Silvia okwenze njena?” 


“NguBrian mama...” 
“Wagcina ungahlukananga naloyo mfana? Ngakutshela nje Silvia 
ukuthi hlukana naloyo mfana ngoba akayona inhlobo yakho. 


Uyabona kodwa Silvia ukuthi usehlisa isithunzi endaweni?” 
eyihlahlela ngamehlo indodakazi yakhe. 
“Ngiyamthanda mama uBrian…” 
“Ungangicasuli! Umthanda ini njengoba esekwenze kanjena? Yilona 


thando lolu akutshengisa lona ngokuthi akukhulelise? Usile lapha 


ekhanda lakho Silvia?” esesikaza nokumbamba ngezandla. 
“Ngiyaxolisa mama kube yiphutha,” egwajaza okwengcanga yebe 
amaqanda kamakhelwane. 


“Waze wangiqhatha nobaba wakho. Uyazi ukuthi uzokuxosha 
uTony uma ezwa ukuthi ukhulelwe. Buka nje bewuqeda ukubhala 
izivivinyo zolo lokhu kanti ukhulelwe. Uzophasa kodwa Silvia?” 
esesho ngomoya ophansi. 


“Angazi mama.” 
“Awuzwe nje. Yeka imali yethu esiyikhokhe e-Girls kubiza nakangaka. 


50

Waze wasiphoxa Silvia kade sikwethembe kangaka. Okubuhlungu 
nje ukuthi wagcina unqabile ukuyovula icala ngesikhathi ulimele. 
Ubaba wakho yilokhu acasuka lokho lokho.” 


“Awu mama into endala kangaka?” 
“Izovuka ibe yintsha-ke manje kubaba wakho. Asihambe siye 
ekhaya uyobhekana nolaka lukayihlo. Okubuhlungu nje ukuthi 


nami ngizozithola sengithethiswa ngenxa yamaphutha akho Silvia,” 
edumisa imoto uMary. 
“Kungcono-ke singamtsheli mama ubaba,” esho ngelincengayo 


uSilvia. 
“Singamtsheli kuze kube yinini?” ebukisisa indodakazi yakhe. 
“Aze azibonele mama…” 
“Cha, cha, cha Silvia. Angifuni mina ukuzifaka otakwini ngilubona. 


Ngizomtshela nje ubaba wakho kwaphela nje,” esho eyisusa imoto. “ 


Yena lo Brian wakho usumtshelile ngale nto?” 
“Bengingakamtsheli mama ngoba bengingazi nami ukuthi 
ngikhulelwe.” 


“Kuzomele umazise-ke khona namuhla ukuze ngithi ngiqambe 
ngitshela ubaba wakho sibe sesazi ukuthi uthini uma ezwa lezi 
zindaba?” 


“Uma sifika endlini uzomshayela ucingo ngikhona ngizwe ukuthi 
uzothini. Kumele akwethembise umshado lo mfana ngaphambi 
kokuthi abantu bakubone ukuthi ukhulelwe. Yihlazo elikhulu kabi 
le nto eniyenzile,” eyivuthela imoto uMary. 



Imibuzo 

1. 
Ngokubona kwakho iziteleka ziyayixazulula yini inkinga? Sekela 
impendulo yakho. 
2. 
Ingaxazululwa kanjani inkinga yokukhulelwa kwentsha kuleli 
zwe? 
3. 
Awuchaze ukuthi uMary yamphatha kanjani indaba yokukhulelwa 
kukaSilvia? Sekela impendulo yakho. 
51

Isahluko Sesishiyagalombili 
Angazani Nalutho Mina 

Isahluko Sesishiyagalombili 
Angazani Nalutho Mina 
, 
wamoyizela wabe eseluphendula. 
“Sthandwa sami.” 


“Yebo Brian,” ngomoya ophansi. 
“Awu Silvia wezwakala uphansi nje kwenzenjani?” ephoxeka 
uLwande. 


“Ngikhulelwe…” 


“Ini?” wabuza waze wathi lacu uLwande ezizwa ethuka ngendlela 
eyisimanga. 
“Kade ngiye kwadokotela nomama. Udokotela uthe zimbili 


izinyanga…” 


“Awu nakho-ke okukhulu madoda! Ungitshela ngento esiyaziwa 
nangumama wakho? Umtsheleleni nje ngempela, Silvia?” 
“Bengigula Brian umama wabe esengiyisa kwadokotela,” esho 


ngelincengayo uSilvia. 
“Bekufanele uqale utshele mina kuqala Silvia. Manje mina 


yini-ke engizoyenza uma indaba isiyaziwa ngabantu abadala?” 
ebhoka ngolaka uLwande. 
“Bengizokutshela ngani Brian ngoba wazi kahle ukuthi ubaba 


wangiphuca iselula?” 
“Bekufanele wenze imizamo, bewungangifonela ngisho nasesigxobeni. 


Ugijima utshela umama wakho ngaphambi kwami,” enyuka 
ngengalo. 
“Habe Brian! Ubuzokwazi ukungiyisa kwadokotela? Musa ukudlala 


ngami wena. Bengizokushayela kanjani ucingo ngoba wazi kahle 
ukuthi angisaphumi lapha ekhaya ngenxa yokuvikela umama 
wakho. Kanti unjani nje wena?” eseqinisa izwi. 


“Nginjani uma kunjani? Engani nakhu manje uyakwazi 
ukungifonela.” 


52

“Iselula kamama lena engifona ngayo Brian. Musa ukulokhu ubeka 
izaba ezingathi shu. Into engiyifonele ukukutshela ukuthi mina nawe 
sesizoba nengane,” ezizwa ecikeka uSilvia. 


“Ukusho kube lula Silvia. Mina-ke sisi angikakulungeli ukuba 
ngubaba. Into engiyilungele njengamanje ukuya eMEDUNSA 
ngiyokwenza izifundo zobudokotela. Ngilinde imiphumela nje ukuze 
ngazi ukuthi ngiyaya yini. Mhlawumbe-ke emva kwalokho ngiyobe 
sengikulungele ukuba nomndeni ngibe ngubaba. Wena usukulungele 
ukuba ngumama?” 


“Uyazizwa ukuthi uthini Brian?” ngezwi elinesibibithwane. 
“Ngizizwa kahle hle, Silvia. Mina angikaze ngithi ngifuna ingane 
kuwena. Manje lokhu okwenzile ukuthi uvele ukhulelwe nje, 
ngaphandle kokuthi sivumelane, kube yiphutha elikhulu kunawo 


wonke owake waba nawo empilweni,” ezwakala nje uLwande 
ukuthi uyachichima yindelelo. 
“Brian usuyangilahla?” 
“Cha angikulahli, ngikuthanda kabi. Kumele wazi kodwa ukuthi 


okwamanje ngingakwazi ukuthanda wena kuphela ungahlanganiswe 
nalutho. Wena uma usunqume ukuthi ungiphe ingane engingayidingi, 
cha ngiyayibonga. Indlela enenza ngayo nina mantombazane vele 
leyo? Nivele nikhulelwe nje ningashadile futhi ningavumelenanga 
namasoka enu?” ngokukhulu ukuzimisela kuLwande. 


Wahluleka ukuzibamba uSilvia wavele waphubuka wakhala. 
Ukhuluma nje noLwande ucingo lufakwe esipikheni. UMary 
wayeseyizwe yonke inkulumo kaSilvia noLwande. Wathukuthela 
wathelwa ngamanzi. Ngesikhathi ekhihla esikaNandi uSilvia, uMary 
wathatha ucingo kuyena wabhekisa kuLwande wathi: 


“We Brian, ukhuluma nomama kaSilvia manje.” 
“Yebo mama,” ngokuzethemba. 
“Umthetho wakho uzama ukuyiphika le ngane oyikhulelise uSilvia?” 
“Usekhulunyelwa nguwena-ke manje uSilvia?” 
“Engani uma ekhuluma nawe uyamdelela, ukhuluma yonke into 


oyithandayo lena,” evevezela uMary yintukuthelo. 
“Uyabona mama thina esikweni lethu asikhulumi izindaba 


53

zokukhulelwa nomama bezintombi. Uma ufi sa ukukhuluma 
ngalolu daba kumele uxoxe kahle nomzali wami. Umzali wami-ke 
nguMisi Msomi lona owayefundisa eGirls wagcina ngokuxoshwa. 
Uyamkhumbula mama?” 

zokukhulelwa nomama bezintombi. Uma ufi sa ukukhuluma 
ngalolu daba kumele uxoxe kahle nomzali wami. Umzali wami-ke 
nguMisi Msomi lona owayefundisa eGirls wagcina ngokuxoshwa. 
Uyamkhumbula mama?” 

“Ngicela ukukunika inamba kaMisi Msomi, mhlawumbe 
nizokhulumisana kangcono…” 

“Musa ukungidelela Brian ngimdala ngimngaka. Angiyena uSilvia 
mina lona okhuluma noma kanjani naye. Ngidinga ungihloniphe 
njengoba usuwone ingane yami,” evutha engabaselwe uMary. 

“Ungakhulumi into ongayazi wemama. Awunaso isiqiniseko sokuthi 
ngayona ingane yakho, futhi awunaso isiqiniseko sokuthi yimina 
engiyikhulelisile. Ngakho ngicela upheze ukuthi ulokhu ubelesela 
lokho ngoba awazi lutho ngakho. Sengiqedile-ke,” washo njalo 
uLwande wabe eselucisha ucingo lwakhe. 

Wasala ekhuluma ethetha yedwa uMary. Wathi uyaphinda ufonela 
uLwande, kwakhuluma iphimbo lakhe eliqoshiwe limlandula. 
Bagcina behleli kanjalo belinde ukuba kufike uTony, atshelwe 
lidume lidlule. 

* * * * * 
Imiphumela kamatikuletsheni yayifike nenjabulo yodwa emzini 
kaNomsa. ULwande wayephumelele ngamalengiso nokwakusho 
ukuthi uya phakathi ePitoli uyokwenza izifundo zobudokotela. 
Nakhona lapho wayesizwe ngumkhulu wakhe uGumbi 

owayemtholele umfundaze njengoba uNomsa wayengeke nhlobo 
abe nayo imali yokukhokhela lezo zindleko. 
Kwakuyinjabulo yodwa ngalelo langa lakusihlwa emzini kaNomsa 

omncanyana. UNomsa noLwande babevakashelwe nguGumbi kanye 
noBheki bezohalalisa ngokuphumelela ngamalengiso kukaLwande. 
UBheki wayethenge inyama kwase kwathi uGumbi wafi ka neziphuzo 
ezinhlobonhlobo. 

54

“Kusobala mzukulu ukuthi ufuze mina wangangishiya 
ngokukhalipha. Unjani nje ukujabula usuzoya le ePitoli?” uGumbi 
ebuza ngokwenama okukhulu, ephethe ingilazi ayelokhu ethi qhabu 
kuyona. 


“Ngijabule kakhulu mkhulu. Angazi nje ukuthi ngingabonga ngithini 
kuwena. Ungenze umuntu,” uLwande ebhalwe injabulo yodwa 
ebusweni. 


“Ungaphoxi-ke ePitoli ugajwe yinjabulo ukhohlwe yizifundo. 
Ngiyakuhalalisela kakhulu mfana wami, engathi uNkulunkulu 
engakulonda. Uphinde futhi ePitoli uphumelele kahle kanjena,” 
ikhehla limoyizela nemibimbi ithe bhe. 


“Nami nje ngiyavolontiya ngokuthi ngizokuyisa eKing Shaka Airport 


ngelanga oyohamba ngalo,” kubeka uBheki. 
“Kahle ukuba yiqili Bhengu. Kudala ngasho ukuthi yimina 
engiyomhambisa. Ngakho-ke angifuni nje ukubangiswa,” uGumbi 
esho ngokuzimisela. 


“Okusho ukuthi nguyena-ke ozozikhethela ukuthi ufuna ukuhamba 
nenziswa endala noma insizwa encane,” uBheki ebhekise kuLwande. 


Wamoyizela kancane uLwande wabheka unina. 
“Khuluma Lwande, ukhumbule ukuthi uma uke waphaphalaza, 
ngiyawuthatha umfundaze,” esho ngokuzimisela uGumbi. 


Bahleka bonke endlini. 


“Hhayi kungcono sihambeni ngemoto eyodwa sonke ngoba 
nginithanda nonke,” uLwande esho egajwe yinjabulo. 
Bajabula bonke endlini baze bashaya izandla. 
Babesajabula kanjalo ngesikhathi luqandula ucingo lukaGumbi. 


Walutikita uGumbi lungafuni ukuphuma ephaketheni, lwaze 
lwaphuma. Wavele walubeka endlebeni engasabhekanga nokuthi 
ngubani ofonayo. 


“Yebo sawubona,” elalelisisa uGumbi. 


“Sawubona Mnumzane Gumbi. Ukhuluma noNkk. Khan. Ninjani 
kodwa?” 
“Awu Nkk. Khan nguwena? Siyaphila ninjani nina?” ememeza 


55 




ngendlela engajwayelekile. 
“Akukubi kakhulu. Kade ngakugcina, ngiyethemba ukuthi uphumule 


kahle ekhaya selokhu wathatha umhlalaphansi,” esho ngomkhulu 
umusa lona uMary. 
“Awu akukho kuphumula lapha Nkk. Khan. Umuntu udlala ukuguga 


lapha. Ngingakusiza ngani-ke?” eshaya ngamafuphi uGumbi. 


“Cha akukho okutheni Mnu. Gumbi. Bengicela nje ungiphe inombolo 
yocingo kaMisi Msomi.” 
“Awu yini sekwenzenjani manje, ngoba ngithi lwaphethwa nje 


udaba lwakhe? Waxoshwa nasemsebenzini, manje sekwenzenjani?” 


“Cha akuphathelene nodaba lwakhe lolo. Kuthinta mina naye 
ngqo…” 
“Ngiyezwa Nkk. Khan. Anginayo-ke kodwa imvume yokukunika 


inamba yakhe. Engingakwenza ukukukhulumisa naye ngoba nakhu 
ngikwakhe. Bamba-ke,” walunika uNomsa ucingo. 
“UNomusa okhulumayo, ngingakusiza?” 
“Sawubona nkosazane. Umama kaSilvia lona,” ezama ukumoyizela. 
“Yebo sawubona. Ngingakusiza ngani mama?” eswaca uNomsa. 


“Cha kona akukubi kakhulu. Into nje bengifi sa sibonane.” 
“Mina nawe Nkk. Khan sibonane? Konje yini nje esingayixoxa uma 
sibonana. Angiyiboni. Kumayelana nani?” ngelinokweyisa. 


“Kumayelana noSilvia…” 
“Nkk. Khan ayikho neyodwa mina into engihlanganisa noSilvia. 
Okwenzeka phakathi kwami naye ngakujezela, ngaphelelwa 


nangumsebenzi ngakho angiyiboni into engaphinde ingihlanganise 
naye,” efudumala uNomsa. 
“Ngizwa kahle nkosazane. Yingakho-ke nje bengicela ukuba sibonane 


ukuze sikhulume umlomo nomlomo,” ezehlisa uMary lungasabonwa 


loluya laka lwamzukwane kuphuke indodakazi yakhe. 
“Angiziboni ngihlangana nawe mama. Into ongayenza ukukhuluma 
khona lapha ocingweni,” emchitha okwangempela. 


Walubeka-ke udaba lokukhulelwa kukaSilvia uMary. Wageqa 


56

amagula esho nokuthi into emphethe kabi ukuthi uBrian uyayichitha 
le ndaba. UMary waphetha ngokuthi ucela ukuba uNomsa 
akhulumisane noBrian ukuze kubanjiswane ngokuhlanganyela le 
nkinga esivele. 

amagula esho nokuthi into emphethe kabi ukuthi uBrian uyayichitha 
le ndaba. UMary waphetha ngokuthi ucela ukuba uNomsa 
akhulumisane noBrian ukuze kubanjiswane ngokuhlanganyela le 
nkinga esivele. 

“Ungakhuluma kanjani kanjalo ungumzali? Ingabe usukhohliwe 
ukuthi walimaza ingane yethu kodwa sakwamukela sakuxolela? 
Kanti niphila kanjani nina. Anibaxoleli abanixolelayo?” 

Kwabe usezithintele uMary kuNomsa owabhavumula wathi: 
“Yebo nangixolela kodwa uxolo lwenu aluwuphephisanga umsebenzi 
wami. Mhlawumbe ukube awugqugquzelanga izingane ukuba 
zingibhikishele ngabe uMnyango awuzitholanga unengcindezi 
yokungixosha. Mhlawumbe ukube awusebenzisanga imali yakho 
ukubhala izingqwembe ezingihlambalazayo, wazinika abafundi; 
kungabe ngisenguthisha nje. Manje ufuna ukuthini-ke kimina? Mina 
angikhulelisanga ngane yakho, ngakho khuluma nomuntu owenze 
lokho hhayi mina. Kusekhona okunye?” enqamulela uNomsa. 

Impendulo kwaba yizinyembezi kuMary. Bagcina ngokuzivala 
bobabili izingcingo kungasekho ovalelise komunye. 

Babona nje abasendlini ukuthi useyafa ukuthukuthela uNomsa. 
Wabonakala ngokuziphephetha ukuthi iyamfudumalisa ingxoxo 
yakhe noMary. Ngesikhathi efudumala uNomsa, uLwande wayefunda 
umqhafazo ovela kuSilvia ufundeka kanjena: 

`Ngiyakubongela ngokuphumelela kwakho umatric. Mina angiphumelelanga. 
Ngikufi sela okuhle kodwa ekusaseni lakho. Yimina uSilvia. 

“Awusho ngani Lwande ukuthi usuwenze amacala kwaKhan?” 
“Hhayi angazi lutho mina mama. Angazani nje,” waze wachiliza 
ngezandla. 

57 




“Uyavutha-ke unina kaSilvia kodwa ngimtshelile ukuthi angihlangene.” 


Babukana bonke abasendlini. 



Imibuzo 

1. 
Kanti ubani owakhulelisa uSilvia njengoba uBrian ayephika? 
2. 
Ngokwazi kwakho indaba, uSilvia wayethandana namasoka 
amangaki? 
3. 
Bala zibe ntathu izinto ezaba umphumela wokusebenzisa induku 
kukaTony. 
4. 
Awuchaze ukuthi uNomusa wayamukela kanjani indaba 
yokukhulelwa kukaSilvia? 
58

Isahluko Sesishiyagalolunye 
Zabuya Izinduku 

Isahluko Sesishiyagalolunye 
Zabuya Izinduku 
. 
Izindaba zokukhulelwa kwendodakazi yakhe zazimphule umoya. 
Wayeyikhonzile futhi eyethemba, indodakazi yakhe, ezimisele 
ngokuyenzela konke. Ukuhluleka kukaSilvia ukuphumelela ibanga 
leshumi nambili kwafana nokufaka usawoti enxebeni. Inhliziyo 
kaTony yayilokhu ibalisa futhi inesibibithwane esingapheli. 


“Selokhu akhulelwa uSilvia awukaze ungitshele ukuthi ngubani 
uyise wengane,” wabuza lowo mbuzo uTony phakathi kwamabili. 


“Eyi inzima le ndaba kaSilvia Tony,” esho ezamula uMary. 
“Usho ukuthini uma uthi inzima?” emkluluza ngelengulube ibulawa 
yinkemane. 


Wayichaza yonke indaba uMary, wagcina ngokuthi athi: 
“Mina sengivele ngagwinya itshe. Nawe nje myeni wami ngicela 


wehlise umoya. Asikwamukele nje ukuthi ingane ezozalwa nguSilvia 
izoba yizindleko zethu…” 
“Ini?” Ungangifaki mina lapho,” kubhavumula uTony ebonakala 


nje ukuthi ucikekile. “Le ngane itshengise obukhulu ubuluhlaza 
ngakho nje mina akukho lutho engizosiza ngalo. Ngendlela eyenze 
ngayo ngifisa ngisho ukuhamba nginyamalale ngingaziwa nje ukuthi 
ngashona ngaphi. Ungiphoxe kakhulu uSilvia.” 


UTony owayengagayelwa mphako, enolaka olubi, waba ukuyizwa 
nje imbudane ayeyitshelwa nguMary, wavuka sengathi uyasha 
eqonde ekameleni likaSilvia, wamxebula ngaso isixwembe sebhande. 


UMary owayengasafuni ukuthelwa ngamachaphazela, wavele 
wawuhlaba inhlali nje. Saqhuma isimbambamba kuSilvia, waze 
wakhetha ukuzifisa. Yilapho uTony amyeka khona. 


Watatazela uMary ebona ezofelwa ingane endlini. Wamthela 
ngamanzi kwanhlanga zimuka nomoya. Ngaleso sikhathi uTony 
wayesethalaza nje ehla enyuka nendlu yonke. Wake wathi 
ukuqinisela wagcina ngakho ukufonela i-ambulensi. 


59

Ebona uMary ukuthi i-ambulensi ithatha kude, wadumisa imoto, 
bamqiqinga bamyisa esibhedlela eSt. Ann’s. Ngenhlanhla odokotela 
bathola ukuthi ayithintekanga ingane kulesi sibhaxu ayevinjezelwe 
ngaso nguyise. 

Ebona uMary ukuthi i-ambulensi ithatha kude, wadumisa imoto, 
bamqiqinga bamyisa esibhedlela eSt. Ann’s. Ngenhlanhla odokotela 
bathola ukuthi ayithintekanga ingane kulesi sibhaxu ayevinjezelwe 
ngaso nguyise. 

Emsebenzini wamiswa izinyanga ezintathu engaholi. Enkantolo 
wahlawuliswa izinkulungwane zamarandi. Walengiselwa isigwebo 
iminyaka emihlanu, ebekelwa imibandela yokuthi uma eke 
watholakala ebhekene necala elifanayo, useyogqunywa endlini 
emnyama. 

Isimo saqhubeka samuncu emzini kaTony. Ukuba kwakhe nesandla 
esilula kwase kuwuxove kakhulu umuzi wakhe. Wayebeka umkakhe 
icala lokuthi nguyena okhweza ingane phezu kwekhanda lakhe. 
UMary wayebhoke wakhahlela ezwa ebhecwa ngobende inyama 
engayithanga mbibi. 

UTony nomkakhe base befana nezihlobo, sebelala ngokwehlukana. 
UTony nendodakazi yakhe babengasakhulumisani, sebenyonkolozana 
nje. UMary wayesezame waze wahluleka ukudambisa isimo 
esasimanzonzo emzini wakhe. 

USilvia wayethi uma eyedwa acabange ukuthi ishwa yilokhu 
alifakelwa ngumisi Msomi emva kokushaywa nguye, impilo yakhe 
yonke wayesengukudla kwenduku. Wayethi uma ebuka izibazi 
kucwebe izinyembezi. 

Amasonto agijima afica izinyanga, nazo zagijima zijahe ukugojela 
unyaka. Yafika nenyanga kaSilvia wabeletha ingane yomfana, 
wayiqamba ukuthi nguGift. 

“Nawe ubone kuyigama elihle impela leli elithi Gift? Kanti yini iGift?” 
kubuza uTony okokuqala ebona ingane iphuma esibhedlela. 

“Lihle Tony, mina ngiyalithanda. Vele ingane iyisipho esivela 
kuMdali,” emoyizela uMary egone umzukulu. 

“Iba isipho noma itholakale kanjena? Ingenaye ngisho uyise?” 

60

engathi nsi. 
Wathalalisa uMary elokhu etusa ubuhle bomzukulu wakhe. Ngaleso 
sikhathi uSilvia wayecambalele ekameleni lakhe ebitoza njengoba 
wayesebuthaka kakhulu. Nakuba wayenjalo kodwa wakwazi 


ukuthatha ucingo lwakhe ayesebuyiselwe lona wafona. Lwakhala 
kaningana ngaphambi kokuthi umnikazi walo aluphendule athi: 
“Ya ufunani?” 
“Sawubona Brian…” 
“Ngithi ufunani Silvia?” enyusa iphimbo uBrian. 
“Ngikwazisa ukuthi sengibelethile. Ngibelethe ingane yomfana 


ngayiqamba…” 
“Manje pho mina ngingena kuphi-ke lapho?” embhokela. 
“Ingane ngeyakho phela Brian yingakho nje ngikwazisa.” 
“Wo ngiyabonga,” ezwakala nje ukuthi akanaso nesincu isikhathi. 
“Igama lakhe-ke ngithe nguGift,” esho ngeliphansi. 
“Wo ngiyabonga. Usuqedile?” 
“Zihamba kahle izifundo zakho ngala…?” 
“Kwanele uma ungitshela ngaleyo ngane othi ngeyami. Okwezifundo 


zami awuxhumi awuxhasi kuzona,” evutha engabaselwe. 
“Ngiyaxolisa Brian. Mina kodwa angisona isitha sakho, ngingunina 


wengane yakho. Ingane yakho iyakudinga nakuba wenza konke 
okwenzayo. Usale kahle.” 
Akabange esaphendula uLwande kodwa wavele walugaklaza ucingo. 
Impela eyomndeni ayingenwa. Lokho kwafakazelwa ukudlula 


kwenkinga eyayikhona emndenini wakwaKhan. UTony 


wayesenqume ukuzehlisa kumkakhe, waxolisa yadlula. 
Pho ukukhula kwengane yinto engelutho. Ngokuphazima kweso 
uGift wahlanganisa unyaka. Unina wamyisa enkulisa, wavuka 
wazibamba. Waqala ukulungisa izifundo zakhe zebanga leshumi 
nambili. Pho uma umuntu enza into ngokuzimisela akasoze 
angaphumeleli. Yaphuma imiphumela kaSilvia imihle. 


Kwangabe kusapholiswa maseko, unina wamfaka esikoleni wenza 


61 




izifundo ze-Office Administration kanye nekhompuyutha. Nakho 
lokho wakuphumelela ngamalengiso. Uthe esababaziswa yilokho 
uTony ukuthi nansi ingane yakhe ivuka qingqo, waqashwa 
eMnyangweni wezeMfundo njengomuntu ovolontiyayo. 


Kwaphela izinyanga ezimbalwa evolontiya, wabe eseqashwa 
njengetoho ethola otikana. Wabathatha labo tikana wenza izifundo 
zokushayela imoto. Waziphumelela ngaphandle kwezingqinamba. 


Kwavela isikhala ehhovisi lenhloko yoMnyango. Wafaka isicelo uSilvia 
njengomabhalane woMqondisijikelele woMnyango. Kwakungaba 
yibhadi-ke ukungaqashwa kwakhe ebe unina esebenza khona la. 
Ngaphezu kwalokho wayesevele eseqashelwe ukuthi ungumuntu 
owuthandayo umsebenzi. Lokho kwaba ngukuphenduleka 
kwemithandazo kaSilvia ukuqashwa ngokugcwele emsebenzini 
nokwenza nguHulumeni. 


Ukusebenza kwakhe ngokuzikhandla kwamenza wakhushulelwa 
esikhundleni sokuba yimenenja ehhovisi lenhloko yoMnyango, 
isikhundla esasingaphezu kwesiphethwe ngunina owayengafundanga 
okutheni. 


Wanethezeka uSilvia eseyibona nemali ephaketheni, wathenga 
imoto enhle iToyota Yaris. Lokho kwaba ngukuphuma kwakhe 
osizini. Wazibona ukuthi usemdala ngokwanele ukuthi angakwazi 
ukuzimela. Wakhulumisana nabazali bakhe ukuthi usecela 
ukuphuma aye kohlala efulethi noGift ukuze naye akwazi ukuba 
ngumzali endodaneni yakhe. 


“Kahle Silvia usufuna ukuba sisale nesizungu-ke thina sinobaba 


wakho?” kulandula uMary. 
“Kumele ngikwazi ukuzimela manje mama. Kumele ngizijwayeze 
ukuzimela njengoba sengingumzali nje,” esho ephulula uGift 
izinwele zakhe ezithambile. 


“Kulungile ungahamba inqobo nje uma uzoshiya umzukulu wethu 


uGift. Kunjani-ke lokho?” kungenelela uTony emoyizela. 
“Awu ngeke baba sikwazi ukuhlukana nomfana wami. Thina naye 
singamathe nolimi,” esho emqukula. 


“Okusho ukuthi awuyi ndawo-ke ndodakazi yami,” uTony edonsa 


62

uGift ngesandla. 

uGift ngesandla. 

Nokho abazali bakhe bagcina ngakho ukumnika izibusiso, 
bamdedela waphuma ekhaya kukuhle. Lokho kwaba ngukusuleka 
kwezinyembezi ezazilokhu zigeleze njalo enhliziyweni kaSilvia 
selokhu abalekelwa yisoka lakhe uBrian owayesenesikhashana 
impela agwinywa yiPitoli. 

Ukubalekelwa nokuhlanyukwa nguBrian, uSilvia kwamngula 
inkungu. Loko kwamvusa inzondo ngokulinyazwa unina kaBrian. 
Ingqondo yakhe yaqala ukufisa ukuziphindiselela emndenini 
wakwaMsomi. 

Yilapho-ke uSilvia axhumana khona nommeli wakhe, nakuba yena 
wayefisa ukulisula icala lokulinyazwa kwakhe, ummeli wameluleka 
ngokuvula icala lamademeshe. USilvia wayezofuna ukukhokhelwa 
isixhephezelo ngezinhlungu azizwa. Asisalanga ngaphandle 
isinxephezelo sokwehliswa isithunzi phambi kwezingane. 

Zonke lezo zindleko zagcina zifinyelele ekhulwini lezinkulungwane. 
Nakuba yonke leyo mali yayizodingeka kuNomsa, kodwa uSilvia 
wayazi kahle ukuthi loko kuzozwisa uBrian ubuhlungu. Ekujuleni 
kwenhliziyo yakhe wayefuna ukuthi kube yisifundo nakwabanye 
ukuthi izingane azithintwa nje ngenduku. 

* * * * * 
Yayicela kwemithathu iminyaka uLwande alibhekisa ePitoli 
lodumo. Wayefike khona wakhangwa wubukhazikhazi bempilo 
yesimanjemanje. Ubuhle bezintombi zamaKhaladi ayemhlophe 

63 




qwa okwabelungu, besho ngezinwele ezishaya emhlane, bamdidisa 
ingqondo. 

qwa okwabelungu, besho ngezinwele ezishaya emhlane, bamdidisa 
ingqondo. 

“Kuyafundwa lapha mama ngisho nangamaholidi,” esho ehubhuza 
amanga kabhejane. Wayesho kanjalo eswele ngisho imali yebhasi, 
ingasaphathwe-ke eyebhanoyi. 

Akholwe uNomsa ejatshuliswa ngukuthi nakuba eyikhumbule 
indodana yakhe, kodwa akabekezele ngoba uyoyibona isingudokotela 
eminyakeni ezayo. 

Iqiniso elimsulwa lalithi uLwande wayehluleke onyakeni wokuqala 
ezifundweni zobudokotela. Imigomo yomfundaze yayibekwe yacaca 
ukuthi uma nje uke wangaphumelela ezifundweni zakho kwaze 
kwaba kabili kulandelana, uyaphucwa umfundaze. Nakuyena-ke 
uLwande kwakube yiso leso. Wayengaphumelelanga ezifundweni 
zaphakathi nonyaka, waphinda wahluleka wancama ukuphumelela 
ezesimesta yesibili. Naye wayesezazela ukuthi lokho kwabe sekusho 
ukuthi ibhantshi aligcwale umoya. 

Ukuthanda kwakhe amantombazane yikho kanye okwakumenze 
waphazamiseka ezifundweni. Kusaphele nje izinyanga ezimbili efi kile 
eMEDUNSA, wayethole intombi yeKhaladi. Wayengasayingeni 
eyezintombi zebala lakhe kodwa esegxile kuwona amaKhaladi 
ayemkhumbuza izinto zakhe ezindala uSilvia. KwakunguJane 
owayengumamukeli wezingcingo khona enyuvesi. Nakuba 
yayiyinhle intokazi leyo kodwa ukuba kwayo nezisini kwakuyenza 
ingajwayeleki. 

UJane lona nguye-ke owayethule uLwande ophuzweni oludakayo, 
angena wagxila kulona ngemizuzwana nje. Ukuxoshwa kwakhe 
enyuvesi kwamenza waqoqa amasakana akhe wafudukela 
efulethini likaJane. Yilapho-ke afika wafunda khona nezidakamizwa 
ezinhlobonhlobo. Nokho wake wazama ukungazihlanganisi nazo 
kodwa ngokuhamba kwesikhathi wehluleka njengoba wayesethole 
nokuthi izisinyana zakhe nazo ziyazisebenzisa. 

64

UNomsa eMgungundlovu wayelokhu ehlalele ethembeni lokuthi 
iyancipha iminyaka, iyobuya indodana yakhe. Wayelokhu eyifake 
njalo imali ebhange likaLwande ethi wenza okufanele kanti phinde 
uzigwaza ngowakhe. 

UNomsa eMgungundlovu wayelokhu ehlalele ethembeni lokuthi 
iyancipha iminyaka, iyobuya indodana yakhe. Wayelokhu eyifake 
njalo imali ebhange likaLwande ethi wenza okufanele kanti phinde 
uzigwaza ngowakhe. 

“Awukahle Jane, ngizowuthola umsebenzi. Dedela igazi ulinde ubone 

ukuthi kuzogcina kanjani,” wayezama ukubhula umlilo kuJane. 
UJane wayeba nje ngukuphuza amankwebevu ambalisele ngokuthi 
ukhathele manje ukondlana naye. Wayengagcini lapho njengoba 
wayebuye amxoshe ngezinye izinsuku, alale evulandi noma 
komakhelwane uLwande owayeselingana nabasemehlweni. 

Kwasa ngokunye endodeni. Yaqala manje ukwehlisa ophuzweni 
nasezidakamizweni. Wayidayisa iselula yakhe ebizayo ayeyithengelwe 
ngunina mzukwane eya ePitoli, wayibeka imali. Wayesezitshele 
ukuthi kuzoba ngumsebenzi wakhe okungcono ukufonela unina 
kanye nalabo ayezobadinga. Waphinda wahlala phezu kwemali 
ayelokhu eyithunyelelwa ngunina nyanga zonke. Ngokuhamba 
kwezinyanga yanda imali, wabe esebhalisa esikoleni sokufundela 
ukuba ngunogada. Waphumelela kahle kuzo zonke izigaba zakhe 
u-C, u-D no-E. 

Kwajabula okungu Jane sekuzwa ukuthi isoka lakho selingaqashwa 
noma yinini ngoba selinazo izicucwana. Nebala kwaba njengokufi sa 
kwazo izithandani, waqashwa ngempela uLwande yinkampani 
yonogada iFidelity Guard. 

Yayibona imali indoda yagcina isikwazi futhi ukuthenga iselula. 
Waqala-ke umshikashika wokuthi afonele asondelene nabo ukuze 
akwazi ukubanika inombolo yakhe. Umuntu wokuqala amfonela 
kwaba ngunina. Lwakhala kaningana ucingo nokho wagcina 
ngokuliphendula unina owayekhulumela phansi. 

“Yebo mama yimina uLwande,” esho ngenjabulo enokuxwaya ezwa 
unina engemnandi nje. 
“Wasiza wafona Lwande. Isimo sibi lapha, kugula umkhulu wakho 

65 




kabi kabi. Ngisesibhedlela nje ngikhuluma nawe,” uNomsa esho 
ngelizothile. 

kabi kabi. Ngisesibhedlela nje ngikhuluma nawe,” uNomsa esho 
ngelizothile. 

“Nawe zama nje ukubuya ngoba ngendlela isimo esiyiso kuyabheda.” 
Wathembisa uLwande engazi naye noma bazomvumela yini 
emsebenzini ukumdedela. Bavalelisana uLwande esetshele nonina 
ngenombolo yakhe entsha. 

Ngokuhlwa kwangalelo langa uLwande ayekhuluma ngalo nonina, 
lwangena ucingo olwalubika ngokudlula kukaGumbi emhlabeni. 
ULwande wavuka ngakusasa wanikela emsebenzini eyobika 
umshophi owehle ekhaya. Ngenhlanhla bamdedela emsebenzini, 
bamnika ilivu ephuthumayo. 

UJane owayekade elangazelele ukuya eKwaZulu Natali, wathi 
naye akasasali. Wayefuna ukuzifikela mathupha eThekwini ukuze 
abone ulwandle lwakhona okuthiwa lufudumala ngisho kusebusika. 
Ngaphezu kwalokho wayezimisele naye ngokubona ikhaya lesoka 
lakhe ayesethandane nalo iminyaka. Akumnikanga inkinga lokho 
uLwande ngoba wayevele enalo uthando olujulile lukaJane. 
Wayezimisele ngokukhipha ubhozo eKwaZulu Natali, ngisho noSilvia 
uma embona azibonele nje ukuthi akasilele emuva ngakwezothando. 

Ngenxa yokushoda kwamasenti bathatha ibhasi eyayizosuka 
ngehora lesithupha kusihlwa ePitoli, nabo bengazi ukuthi iyofi ka 
nini kwelingafelwa nkonyane, eKwaZulu Natali. 

UBrian owayezitshela ukuthi kudala yadlula indaba yokushaywa 
kukaSilvia ngunina, wethuka woma esetshengiswa ngunina incwadi 
evela kubameli ibhalwe ukuthi: ‘Incwadi Yesibopho’, yayifuna 
inhlawulo yetshe lemali ngokulinyazwa kukaSilvia. 

“Ukube uSilvia awumphikanga ngabe akasibophi kanjena,” kubhoka 
uNomsa ebhekene noBrian. “Mina bengithi kudala yadlula le nto.” 
UBrian esho ngelingenamdlandla. “ Izovela kuphi-ke manje le mali?” 
UNomsa eneka izandla. Wanikina ikhanda uBrian ebonakala ukuthi 
naye akazi ukuthi kuzothathwani kuhlanganiswe nani. Wayebona 
ukuthi unina usembheca ngobubende inyama engayidlanga. Phela 
nguye uNomsa owashaya uSilvia. “Lwande, anizame ukulungisa 
izinto zenu nale ntombazane. Uma kungenjalo lukhulu luyeza 
luyanyelela,” uNomsa ethatha incwadi ehamba. 

66



1. 
Wathola ngane yini uSilvia? Qhathanisa igama layo nokwenzeka 
endabeni. 
2. 
Yini eyayibanga ukuthi uSilvia afise ukuyohlala yedwa? 
3. 
Kuhle ngani kanti futhi kubi ngani ukuhlala kwengane yodwa 
efulethini? 
4. 
UMary ungumlingiswa onjani? Mchaze ngokucaphuna endabeni. 
5. 
Chaza udweshu olutholakala kule ndaba. 
67

Isahluko Seshumi 
Ndlelanhle 

Isahluko Seshumi 
Ndlelanhle 

UBheki Bhengu nguyena owayengumphathi wohlelo. ULwande 
noNomsa babengabanye ababehleli phambili nomndeni. Bonke 
ababehleli lapho babebukeka bedabukile. Nakuba itende laligcwele 
kodwa yayisekhona indawo ngaphambili eduze kwalapho kwakuhleli 
khona umndeni. 

UBheki wayelokhu ememezele ukuthi abasondele abantu 
ngaphambili ngoba indawo isekhona. Yebo abantu babelokhu 
becothoza beza nganeno, bafike bahlale ngesizotha. 

Nakuba zazikhona nezinye izinhlanga ezazikhona emngcwabeni 
kodwa zona zazifike ngesikhathi sekuhleliwe phansi. 
Yikho-ke lokho okwenza ukuthi kuqapheleke owesilisa nowesifazane 
abangamaKhaladi ababehamba nengane eseminyakeni emihlanu. 
Babehamba ngokulandelana: phambili kungowesifazane, owesilisa 
kugcine ingane. Bonke babeswenke beconsa, besho ngezibuko 
ezimnyama zelanga njengoba lalikhipha inhlanzi emanzini. 

Impela kwakungu Silvia, uShane kanye noGift. Baba nje ngukuhlala 
phansi uSilvia owayephethe izimbali wazidlulisela kuGift. Umfana 
omncane wahamba nazo waze wayozibeka phambili phezu kwetafula 
elalinyinyitheka yizipho, eduze kwebhokisi. Wabuya umfana 
omncane wahlala esihlalweni esiphakathi kwalabo ayehamba nabo. 

Kubantu abaningi abebebuka laba abathathu ababebukeka 
bethandana, behamba nengane yabo, kwakunguLwande noNomsa. 
Bake nje bababuka laba bengasho lutho kuthe emva kwesikhathi 
uNomsa wasondeza ikhanda lakhe kuLwande wathi: 

“Uyayibona ingane yakho owayiphika ukuthi inguwe nezinqotho?” 
ehlebeza. 

68

“Mina angikwazi ukubona ingane efana nami,” ekhulumela phansi 


noLwande. 
“Nguwena nezinqotho. Akasakhulile, akasemuhle,” uNomsa esho 
eyibuka ingane emoyizela. 


Ngasemaphethelweni ohlelo, uBheki wabiza loyo owayezosho 
inkondlo. Kwabukana abantu bebona yena loyo mfana wezimbali eya 
phambili. KwakunguGift ephethe ipheshana ayelobe kulo inkondlo 
yokuvalelisa ukhokho wakhe. 


Waqala ngesihloko sayo uGift esithi: ‘Baba Othandekayo’ 
Waqeqebuka umfana ngesilungu echaza ukubaluleka kukababa 
empilweni yomuntu. Wahlaba wahlikiza abantu besilisa abangakwazi 
ukuba ngobaba abaqotho. Wageqa amagula waphetha ngokuncoma 


umufi ukuthi yena ube ngubaba oqotho. Kwagqiha izethameli 
ezazibonakala futhi zizwakala nje ukuthi zithinteke kakhulu. 
Kwaba sekuphunywa njalo kuyiwa khona ensimini eseyobekwa 


endlini yakhe yokugcina. Kwaba nje ngukuqeda uSilvia wacela 
uNomsa eceleni. Washaywa ngamahloni uNomsa engazi ukuthi 
uzombhekelwa ngubani uSilvia. Babingelelana, uSilvia wabe 
esethatha ethi: 


“Bengifuna uGift abone ugogo wakhe eduze. Etendeni bengilokhu 
ngimtshengisa wena kwasho ukuthi ukude,” bebambene ngezandla 
noGift. 


“Sawubona mzukulu,” elula isandla ethi uyaxhawula. “Sondela 


uxhawule kugogo.” 
Kunokuba ixhawule ingane yavele yafaka izandla emaphaketheni. 
Waphoxeka uNomsa engazi nokuthi uzothini ngoba vele phele 
ingane ayimazi kodwa yazi ugogo uMary. 


“Kuneconsi njengoyise. Bese nike nambona nje yena uLwande?” 
“Naye sigcine simbonela kude etendeni,” uSilvia echaza ngenhlonipho. 
Wathi jeqe jeqe uNomsa wambona uLwande elandelana noJane, 


wamqhweba. Ngokuphazima kweso wabe esekhona uLwande, 
wabingelela. 
“Nansi ingane yakho,” uSilvia ebuka uGift noLwande. 


69

“Waze wakhula bo!” 


“Ngiyabonga ukuthi namhlanje awusalukhulumi lolu limi 
awawulukhuluma eminyakeni eminingi edlule. 
“Ya mfana kababa,” eziba uSilvia edlalisa ingane. 
Yambuka nje ingane. 
“Silvia kumele sikhulume sinesikhathi,” uLwande esho ngelizothile. 
“Ngebhadi akukho engingakukhuluma nawe. Uyabona ukuthi yini 


lena?” emtshengisa indandatho ewumsweswana yedayimani. 
“Awu usuwashada?” becishe bebuza kanyekanye uLwande noNomsa. 
“Cha angikakashadi, ngisathenjisiwe,” wavula isikhwama sakhe 


uSilvia wakhipha ikhadi elihle lesimemo. “Nasi isimemo salapha 
ekhaya. Ngangithi ngizosinika umkhulu kaGift, nakhu-ke esesishiya. 
Nimukelekile emshadweni wethu, imininingwane nizoyithola 
phakathi.” 


Babakaza oNomsa noLwande bengazi ukuthi ngubani ngempela 
okumele athathe ikhadi. Wagcina ezijubile uNomsa walithatha. 
Walibuka walivula wabe esencoma ubuhle balo. 


“Nami Silvia, mntanami bengifisa ukuthi sixoxe ngencwadi 
engiyitholile, evela kubameli bakho. Ngazi kahle ukuthi engakwenza 
kwaba yiphutha futhi ngiyazisola ngakho. Kwaleyo mali oyifunayo 
angazi nokuthi ngizoyithathaphi njengoba ngikhala ngingashayiwe 
nje. Yobe mntanami!” esho ngelinosizi uNomsa. 


“Ngiyezwa mama kodwa ngebhadi angeke ngisakwazi ukuxoxa nawe, 
uma ufisa ukuxoxa ungaxoxa nommeli wami,” washo ngokukhulu 
ukuziqhenya, waze wakweqa amehlo. Okwamanje sengiyahamba 
nisale kahle. Sibonge kakhulu.” 


“Sibonge kakhulu ukusiduduza,” kusho uNomsa ebuka le ntokazi 
madoda igwaza inhlabathi ngepensela. 


Wama khilili uSilvia waphenduka, wathi: 
“Siyojabula kakhulu uma nani ningenza okufanayo,” washo njalo 
waqhubeka nokunyathela ngobunono inhlabathini eyayisigqibe 
uGumbi. 


Wahamba uSilvia noGift baze bayongena emotweni yohlobo lwe-VW, 


70

aMaroka emhlophe qwa. UShane wayehleli esihlalweni somshayeli 
elinde abase befana nomndeni wakhe njengoba eseKwaZulu Natali. 
Wayisusa ngesineke kungathi iyawuhlonipha umhlabathi. Yanyelela 
yaphuma ngesango yaze yayosithela, iphaquza izintuli. 

aMaroka emhlophe qwa. UShane wayehleli esihlalweni somshayeli 
elinde abase befana nomndeni wakhe njengoba eseKwaZulu Natali. 
Wayisusa ngesineke kungathi iyawuhlonipha umhlabathi. Yanyelela 
yaphuma ngesango yaze yayosithela, iphaquza izintuli. 

 Impela kwasa ngokunye kuLwande esebona nje ukuthi mangakanani 
amaphutha awenza empilweni. Wanikina ikhanda, wabheka unina 
wamthola echiphiza. Wazizwa zishisa amehlo nakuye uLwande, 
wathi uzibamba ngezinkophe wehluleka zaphuma zishisha zathi 
qatha qatha. 

“Yini kwenzenjani?” kubuza uJane owayephethe usikilidi 

omncanyana. 
Akekho owamphendula kodwa unina nendodana bavele basuka 
lapho, bathatha izindlela ezahlukene khona egcekeni. Wasala kanjalo 
uJane enikina ikhana. Wawudonsa kakhulu usikilidi wakhe, intuthu 
yaphuma phakathi kwezisini nangamakhala. 

71 






1. 
Ngabe isiZulu esithi `Kwasa Ngokunye` sisho ukuthini? 
2. 
Ngokubona kwakho ngabe lesi sihloko siyanemba yini endabeni, 
sekela impendulo yakho ngokucaphuna endabeni, uchaze futhi 
ukuthi lesi sihloko sibhekiswe kubani. 
3. 
Ngubani umlingiswa/abalingiswa abaqavile endabeni futhi 
kungabe yiziphi/iyiphi i(zi)ngqinamba a(ba)bhekene nazo? 
4. 
Ngokubona kwakho kungabe leli zwe selikulungele yini 
ukubhekana ngqo nokuthandana kwezinhlanga ezahlukene. 
Yenza isibonelo esisendabeni. 
5. 
Awubale izingqinamba ezintathu ezisendabeni ezingabhekana 
nezingane zesikole uma nje zizimbandakanya othandweni. 
6. 
Yiziphi izinkinga ezingabangwa ukuqashana ngobuhlobo 
emsebenzini. Yenza isibonelo esisendabeni. 
7. 
Ake ubhale kafushane ngamazwi akho okwenzeka endabeni, 
amagama akho abe phakathi kwama-70 nama-80. 
72

AMANOTHI KATHISHA 

AMANOTHI KATHISHA 

 -Eyothando 
- Eyenhlalo yabantu 
-Neyophenyo. 
1. Isakhiwo senoveli 
Inoveli ingumbhalo omude oxoxa ngendaba eyodwa ukusuka 
ekuqaleni kuze kufike esiphethweni. Isibonelo nje inoveli 
ingaxoxa ngempilo yomuntu ukusuka ezalwa, akhule aze ashone 
eseyikhehla noma isalukazi. 

(a) Isingeniso 
Njengazo zonke izindaba nayo inoveli kumele ibe nesingeniso, 
umzimba kanye nesiphetho. Imvamisa isingeniso kuye kube 
isahluko sokuqala. Yilapho okufanele kwenziwe isizinda 
(indawo, inkathi/isikhathi indaba eyenzeka ngaso nesimo 
senhlalo ephilwa ngabalingiswa). Umbhali angamethula 
umlingiswa osemqoka kuso isahluko sokuqala. 

Isahluko sokuqala (isingeniso) kufanele simbambe umfundi. 
Ngakho indaba kumele iqale ngendlela ehehayo ezovusa 
imibuzo kumfundi. Kufanele isimo sishube siphakamise 
amaphaphu. Lokho kwenza umfundi alangazelele ukwazi 
ukuthi kuzokwenzekani ngokuqhubeka kwendaba. 

(b) Umzimba 
Wakhiwe izigameko, izehlakalo, izigigaba ezenzeka endabeni, 
zenziwa ngabalingiswa abahlukahlukene. Lezi zehlakalo 
kumele zihlukaniswe ngezigaba ezahlukene ezenza indaba 
ikhule ize ifi ke kuvuthondaba. 

Kufanele indaba ibe nezigamekwana ezikhulisa isigameko 
esikhulu ngendlela emnandi ezoheha umfundi. Lokho 
kudinga umbhali oyiciko langempela ngoba izigamekwana 
kumele zihlobane zonke ngendlela ethile engaxovani. 

73 




(c)(c)
Isiphetho sendaba (ibohlololo) kumele siphethwe ngendlela 
ezokwanelisa umfundi. Isibonelo angeke ithi isiphethwa indaba 
kuqale phansi ukuxabana kwabalingiswa ekade bezwana 
kusukela indaba iqala. Kunalokho kumele abalingiswa ekade 
bengazwani iphethe indaba sebethelelena amanzi. 

Ngokujwayelekile umlingiswa osemqoka uyayinqoba impi 
abebhekene nayo kusukela indaba iqala. Kungenjalo kumele 
abalingiswa ekade bemelene nomlingiswa oqavile babuyisane 
naye. 

2. Ukubhalwa kwezahluko 
Ngokujwayelekile, kubalulekile ukuthi izahluko zenoveli zingabi 
ningi kakhulu. Zivame ukuba yishumi, noma lokho kungewona 
umgomo. Umbhali akumele ahlale esahlukweni esisodwa 
isikhathi eside ekubeni ungasekho umqondo onenqubekela 
phambili. 
Kuhle futhi izahluko uma zizocishe zilingane ngamakhasi ukuze 
indaba ibe nesisindo esilinganayo. Isahluko sesi-2 kuya kusahluko 
sesi-8 yilapho umbhali eyichaza kahle indaba yakhe, ethula 
abalingiswa kanye nezehlakalo. Yilapho-ke umbhali eveza khona 
amangwevu ngokusebenzisa izifengqo, izisho kanye nezaga. 
Isahluko sesi-9 kuya kusahluko se-10 yilapho umbhali esegoqa 
ngosiba. Sibona izingqinamba zisombuluka. Yonke imibuzo 
nezimfihlo ebezikhona endabeni sizibona zisombululeka futhi 
zihlala obala. 

3. Ulimi 
Kubalulekile ukuthi indaba inongwe ngolimi olumtoti. 
Inkulumo-mpendulwano iyadingeka ikakhulukazi uma 

74

isimo sishuba kubalingiswa. Kanjalo nekhono lombhali 
lokulanda indaba liyadingeka. Kokubili lokhu akumele 
kube yihaba kodwa kumele kufakwe ngendlela elinganayo. 

isimo sishuba kubalingiswa. Kanjalo nekhono lombhali 
lokulanda indaba liyadingeka. Kokubili lokhu akumele 
kube yihaba kodwa kumele kufakwe ngendlela elinganayo. 

75 




