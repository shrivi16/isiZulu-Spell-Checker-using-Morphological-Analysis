IGAZI LEZIBI 


M. E. Ngcobo 

Igazi Lezibi 


(When trash has invaluable blood) 
IsiZulu Novel 

Cover Design and Artwork: L. Richards 
Page Design: L. Richards 

Kuyicala ukufothokhopha noma yiliphi ikhasi kule 
ncwadi ngaphandle kwemvume ebhalwe phansi 
evela kubashicileli 
Shuter & Shooter Publishers (Pty) Ltd 
Shuters House, 110 CB Downes Road, Mkondeni, Pietermaritzburg 3201 
P O Box 61, Mkondeni 3212 
http://www.shuters.com 

Copyright © Shuter & Shooter Publishers (Pty) Ltd 2014 
First edition 2014 
ISBN 9780796068576 


This is an IsiZulu novel 


Onke amalungelo agodliwe. 
Akukho ngxenye yaleli bhuku engashicilelwa kabusha, igcinwe noma yenziwe esinye isimo, 
kungaba ngokufothokhopha, ukuqopha noma ngayiphi enye indlela ngaphandle kwemvume 
ebhalwe phansi yabashicileli. Lowo oyokwenza noma yini engagunyaziwe mayelana naleli bhuku 
uyobekwa icala noma ahlawuliswe kanzima. 



AMAZWI OKUBONGA 

Ngibonga ngingaphezi nenhlangano yababhali Usiba 
ngokusingatha lo mncintiswano ngobuchwepheshe obusezingeni 
eliphezulu. Ngibonga nezinjulabuchopho zoSiba ezisethulela 
izifundo zokulolonga ababhali. Okuningi engikuzuze kulezi 
zifundo kube neqhaza elikhulu ekwenzeni lo msebenzi ube 
sezingeni elincomekayo. 

Ngingelokothe ngikhohlwe wukubonga Dkt. Nakanjani G. 
Sibiya ngeqhaza alibambile ngokufaka imibono yakhe ephusile 
ukuze lithi thuthu izinga lalo msebenzi. Ume nje Sotobe! 

iii 



ISAHLUKO SOKUQALA 

Wabe uzoqala ngelesithupha umcimbi. Bobathathu 
babeqale ngokubheka ekhasini elabe linohla lwamagama alabo 
ababezokwethweswa iminyezane. Okunye bakufunda emva 
kokuba sebelibonile igama likaNqoba Mzobe. UThobile 
walibona maqede wahlengezela izinyembezi. Ingqondo yakhe 
yasuke yagijimela esehlakalweni okwabe sekwaphela iminyaka 
engamashumi amabili nambili senzeka. Walikhumbula ibhungu 
elabe limeshela uthuli, kodwa yena engakazimiseli ngokuqoma 
ngoba esafunda ibanga leshumi nambili, elalibizwa ngebanga 
leshumi ngaleso sikhathi, ezitshela ukuthi uyoze aqome esezoqeda 
ukufundela ubudokotela. Walukhumbula ngokucacile usuku 
mhla lelo bhungu limhlukumeza ngokumdlwengula, kanti 
usezokhulelwa lo Nqoba othweswa iziqu ze-LLB namuhla. Uvalo 
lwamshaya kwabanda amathumbu ngesikhathi ekhumbula ukuthi 
wake wasikaza kaningi ukusikhipha leso sisu. Lwalumshaya 
kufanele, ngabe wabulala isibhaha sommeli. 

1 



Kuyiqiniso ukuthi injabulo ike iphenduke usizi, kanti 
nosizi luke luphenduke injabulo. UThobile wayesaphuphuma 
injabulo, esanda kuliphasa ngamalengiso ibanga leshumi 
nambili, ebona kahle ukuthi wabe ezokwemukelwa kalula 
oPhikweni lwezokufundela ubudokotela eNyuvesi yaseNatali. 
Konke kwabe kumi ngomumo ngoba no-Lynne wabe esevumile 
ukumkhokhela ngesikhathi efundela ubudokotela. Dedelele, 
bohlololo, esethola ukuthi ukhulelwe, sekufanele ukuthi 
ihlehliswe indaba yokuyofundela ubudokotela. UMaNdelu owabe 
engumsebenzi sasezindlini wabikela umqashi wakhe u-Lynne, 
owathukuthela wathelwa ngamanzi. Wathatha izinyathelo 
zomthetho, waphumelela. Ukuphumelela komthetho kwaba 
ngokwesikhashana ngoba kwathi lapho umfanyana eseneminyaka 
emithathu nengxenye ubudala, kwasolakala ukuthi wabe 
esengozini yokubulawa. UMaNdelu wayisusa ingane kwa-A 
eMlazi yahlala naye e-Westville, emzini ka-Lynne. Abelungu 
ababengomakhelwane basheshe bamceba uLynne ukuthi 
wabe ehlalise ingane yomdabu endaweni yabamhlophe. Wake 
wazama ukusebenzisa inkanyana yakhe yobummeli, kodwa 
wagcina ehlulekile. Imithetho yangaleyo minyaka yabe ivumela 
izisebenzi kuphela ukuba sezindaweni zabelungu. Kwadingeka 
ukuba umfanyana lo ayohlala ezihlotsheni emakhaya. Wathi 
angahlanganisa iminyaka eyisithupha yobudala wamukelwa 
e-Little Flower Primary School eShowe; wafunda ehlala 
ngaphakathi esikoleni. Yisikole esizimele lesi, kanti iningi 
lezingane ezifunda kuso ngamaKhaladi. UNqoba uphasa 
i-LLB nje selokhu afundiswa ngu-Lynne kusukela ekuqaleni. 
Ukuqala komcimbi wokwethweswa kweziqu kwawubuyisa 
umqondo kaThobile kulezi zinkalo owabe usathilileka kuzo. 
Lathi lingezwakala iculo lokwethweswa kweziqu elithi: 
“Gaudeamus igitur, juvenes dum sumus...” yasukuma yonke 
indlu isihlonipha inhlabaluhide yezicukuthwane zezifundiswa. 
Nebala, zangena zihamba ngemigqa emibili, ziyikazela amajazi 

2 



emibala ehlukene, nezigqoko ezime ngokufana zahlukana 
ngemibala. Zathi zingahlala phansi, laphaya phambili, nendlu 
yahlala phansi. UMphathi wawuvula ngesizotha umcimbi, 
kwethulwa izicukuthwane ezithile, kwalandela inkulumo yosuku. 
Yona-ke yelanywa wukwethulwa kweminyezane. Kwaqalwa 
ngababephasele ubudokotela kwezomthetho, kwehla njalo 
kwaze kwafikwa kwababephase i-LLB. Umsindo wokuhalalisa 
wabe ulokhu uba mkhulu njalo nje uma kubizwa abomdabu. 
Abanye babehalalisela ngokukikiza. Kwake kwasukuma nenye 
insizwa endala yagiya iqonde phambili lapho sekubizwa 
igama lomzukulu wayo. Yabe ibona kahle ukuthi yayingeke 
iphinde ilahlwe yicala njengoba kwabe sekukhona ummeli 
emndenini. Lwaqhubeka uhlelo kwaze kwafikwa ezibongweni 
eziqala ngohlamvu ‘m’. Lamenyezwa igama likaNqoba Mzobe, 
“Nikhoba Mazobe!” Kwakungasho lutho ukuthi sabe silibize 
kabi isifundiswa somlungu; okubalulekile kwabe kungukungena 
kwalo emabhukwini amakhulu. Laya phambili izenzana lomfana, 
laguqa, labekwa uphawu lwezifundiswa ezinqobile. Bashaya 
ihlombe bekikiza o-Lynne benoMaNdelu. Bakitazeka abomdabu 
bebona umlungu ekikiza, nokwenza ehalalisela owomdabu. 
Ihlombe likaThobile laphazanyiswa wukwesula izinyembezi ezabe 
zimenywe ngumunyu owamgubuzela ngokuzuma. 

* * * 
Kuyimpicabadala ukuthi isidalwa esingumuntu sibe nonya 
nesihluku esedlula konke okuphansi komthunzi welanga, kodwa 
sibe saphefumulelwa umoya kaNkulunkulu. Lo mcabango 

3 



wafikela uZine MaZikhali Mbili ngesikhathi ephuma esangweni 
lomuzi wabaqashi bakhe abasha eMhlanga Ridge, eThekwini. 
Kwabe kungoLwesine, okuwusuku lwekhefu kubasebenzi 
zasezindlini, luphinde lube wusuku lokudumisa kulabo besifazane 
asebazikhethela iNkosi. Ufikelwa yilo mcabango nje yingoba 
usuke wabona izinsizwa ezimbili zizidlulela ngomgwaqo laphaya, 
wabe esekhumbula amadodana akhe amabili okwabe sekwaphela 
iminyaka adlula emhlabeni ngendlela ehlasimulisa umzimba. 
“Ukuba abafana bami kababulawanga ngabe sebakhula baba 
ngakayana,” kucabanga uMaZikhali eqhubeka nendlela eyabe 
imsondeza ezintweni zokuhamba. 

Imali yamakhambi yayimsiza kakhulu uMaZikhali 
ekufundiseni amadodana akhe kanye nasekulungiseni umuzi. 
Kwabe sekuneminyaka uMbili abhunguka, waziyela kwanhliziyo 
ngiyise. Amahemuhemu ayemkhomba eGamalakhe ngase-Port 
Shepstone, lapho ayehlala khona nesitetelegu sentokazi eyabe 
imhlophe sengathi yiKhaladi. 

Yabe iqale kancane kancane, yathi isuka yabe ibhebhetheka 
indaba yokuthi uMaZikhali wabe ethakatha. Abanemiqondo 

4 



ehluzekile bavele bazibonela nje ukuthi wabe ebhecwa ngobende 
inyama engayidlanga umntanomuntu. Abanye balibeka 
ngembaba elokuthi lezi zinkulumo zabe zisuswa ngumona. Nakhu 
phela wabe uya ngokusimama umuzi kaMaZikhali, nakuba 
ayengesenamyeni. “Lo mfazi uzenza indoda. Phela usesibukisa 
ngezwe uma esewulungisa kanje umuzi wakhe,” kuphawula 
enye indojeyana eyabe isinswanswa njengoba labe selisesinqeni 
nebhodlela likagologo eyayilikhwelele. 

Basuke beqinisile uma bethi umuntu akafi uma ingakakhali 
insimbi yakhe. Kwabe kuseyilo oLwesine, uMaZikhali ecelwe 
ngabelungu bakhe, oMnumzane noNkosikazi Shaw, ukuba 
angalali kwakhe eMawoti, abuye ntambama ukuze abheke 
izingane kusihlwa ngoba babezohambela umcimbi othile. Baze 
babuya phakathi kwamabili. UMaZikhali bamfica ezumeke 
kanye nezingane khona ekamelweni lazo. Kabaphazamisanga. 
Bageza, balala. Kusaphele amahora amabili bezumekile abelungu 
bakaMaZikhali, kwangena ucingo lwasendlini. Lwezwakala 
lukhala kakhulu kunokwejwayelekile, lukuphazamisa kakhulu 
ukuthula kwasebusuku. Wathi gubhu uNkosikazi Shaw, 
walucosha. “Hello,” esho ngezwi elabe lisindwa wubuthongo. 
Lakhuluma ngesiZulu izwi lowesifazane owabe ekhala kalusizi. 

5 



“Can you speak English, please,” kusho uNkosikazi Shaw ethukile. 
Izwi lowesifazane okhalayo lasibhidilisha isiNgisi. “Zine’s house 
fire, fire, fire! Boys died! Everything ashes, ashes, ashes!” Umbiko 
wacaca bha kuNkosikazi Shaw, wangakunaka ukuqhuzuka 
kwesiNgisi. 

Waya esula izinyembezi ekamelweni lezingane. Wathi 
angakhanyisa, amehlo agijimela kuMaZikhali, adlulela 
ezinganeni. Bonke babezumekile, belele kamnandi. Kwaba 
yisikhathi ebabuka, ecabanga, elokhu esula izinyembezi. 
Wakubona kuyingozi ukuya ebusuku endaweni yesehlo. Wagcina 
enqume ukuwethula sekusile umbiko kuMaZikhali. Waphindela 
ekamelweni lokulala, wakhonga ubuthongo. 

“I thought this black-on-black violence was now a thing of the 
past,” kuphawula uMnumzane Shaw ekuseni, encinciza, enikina 
ikhanda. 

“The have-nots will always hate the haves,” kuphendula 
umkakhe echiphiza. Bavumelana ngokuthi uNkosikazi Shaw 
ayise uMaZikhali emaphoyiseni ukuze abaphelezele bayobona 
umonakalo emzini wakhe. Kwake kwaba ngumzukuzuku 
ukuthola ubuciko bokwethula udaba olusinda kanje 
kuMaZikhali. Wayilanda ngokufingqiwe indaba yosizi 
lukaJobe waseBhayibhelini, eyiqhathanisa nobunzima bempilo 
yasemhlabeni kanye nesihluku sesidalwa esingumuntu. 

“Sale usuyibhadlaza indaba. Sebezibulele izingane zami, 
akunjalo?” kubuza uMaZikhali uvalo lubhakuzisa isifuba 

6 



sakhe. Avume ngekhanda uNkosikazi Shaw, yehle impophoma 
yezinyembezi kubo bobabili. Asheshe azikhuze, azibambe 
uNkosikazi Shaw, aduduze uMaZikhali, amnike neduku 
lokwesula izinyembezi. Emva kwemizuzwana uNkosikazi 
Shaw achaze ngocingo lukaQalisile. Wabe engomunye walabo 
ababesizwe nguMaZikhali ekutholeni abantwana. 

Bafika kumagebhugebhu lapho kwakukade kumi khona 
indlu kaMaZikhali. Lawo magebhugebhu ayebiyelwe ngebhande 
lepulastiki ephuzi ebhalwe ngamagama amnyama ukuthi: 
‘Police’. Abantu babemi izixongololo belangazelele ukubona 
okwabe kwenzeka esizeni. Amaphoyisa ayelokhu ebahebeza labo 
ababesondela kakhulu baze bathinte nomngcele wepulastiki. 
Ochwepheshe bezomlilo babematasatasa bezama ukuthola 
imbangela yokuqubuka kwawo. 

Lacishe lasangana ikhanda likaMaZikhali ngesikhathi ebona 
izingebhezi nogalo bamathambo amadodana akhe. “Awu, 
izingane zami! Izingane zami! Awu, ngaze ngasibona isihogo 
ngamehlo enyama!” Lokho kumpongoloza kwabe kuphelezelwa 
yimpophoma yezinyembezi. Kwezwela kwabanye, zehla nakubo. 
Wathulisa, waduduza udadewabo kaMaZikhali. 

“Ungamthulisi. Myeke adazuluke. Akufanele agqibelane 
ngaphakathi,” kweluleka uNkosikazi Shaw ngesiNgisi esilula, 
ekhuluma nangezandla ezama ukucacisa. 

7 



“Awu, naze nangingcwaba ngiphila bantu baseMawoti!” washo 
ephelelwa ngamandla eyetha uMaZikhali. Bamtatamisa bamfaka 
evenini ayelethwe ngayo. Iphoyisa labaphindisela eMtshebheni. 
Imoto kaNkosikazi Shaw yasuka eNanda yaqonda kodokotela 
e-Redhill. UMaZikhali welashelwa ukwethuka nengcindezi. 
UNkosikazi Shaw wababeka KwaMashu, waphuthuma 
emsebenzini. 

Emva kwamasonto amabili, alothiswa ngabangcwabi 
amathambo ezelamani. Umlotha bawuthela olwandle oMaZikhali 
benodadewabo, ebahambise ngemoto uNkosikazi Shaw. 
UMaZikhali akaphindanga walubhada eMawoti. Wagcina 
ungatholakalanga umkhondo wezinswelaboya. Selokhu kwathi 
nhlo umphakathi uyesaba ukusiza abomthetho ngobufakazi 
obungaholela ekuboshweni kwezigebengu. Kakufiki kumuntu 
ukuthi wesaba nje kungase kugetshengwe yena ngokuzayo. 
Ukuhamba kwesikhathi kuyawapholisa amanxeba nezingozi, 
kusale izibazi eziyobe zilokhu ziwulondoloze njalo umlando. 
Kwaba njalo nakuye uMaZikhali. Zazingasoze zashabalala izibazi 
zomphefumulo ezaziqhakambiswa wukuthi wabe esemdala 
engasenakubathola abanye abantwana. 

Abakwa-Shaw baphakamisa ukuba uMaZikhali afake 
isicelo sendlu yomxhaso ngase-Verulam. Yena wanquma ukuba 

8 



kuxhunywe ikamelo emzini kadadewabo KwaMashu, azihlalele 
naye. Abelungu bakhe basemukela isinqumo, bamxhumela 
amakamelo amabili. Kwaba lula lokhu ngoba izingane 
zikadadewabo zabe zisebenza komaGoli nako-Richards Bay, 
esazishonela kudala nomyeni wakhe. 

Emva kweminyaka sadlula isehlakalo saseMawoti, abakwa-
Shaw banquma ukulifulathela leli amabombo bawabhekisa 
e-Ireland, okungesinye seziqhingi zeGreat Britain. Wenqaba 
waphetha ukuhamba nabo uMaZikhali ngesikhathi bemcela. 
Bakhathazeka kakhulu emoyeni njengoba wabe esemdala, 
kungaselula ukuba athole omunye umsebenzi. Umuzi wabo 
kanokusho wathengwa yisiqumama sakwaLanga esabe sisuka 
komazakhele bakwa-D eMlazi. Abakwa-Shaw bake bathi 
ukugoba amadlangala izinyangana ehhotela eThekwini 
ngesikhathi kusalungiswa imicikilisho yokuthengiselana indlu. 
Ngalezo zinyanga abakwaLanga babekhokha i-occupational rent 
yomuzi wabo omusha. UNkosikazi Shaw wacela i-agent eyabe 
ibathengisele umuzi ukuba imxhumanise noNkosikazi Langa. 
Injongo yakhe kwabe kungukucela abakwaLanga ukuba baqashe 
uMaZikhali. Yabahlanganisa i-agent, kwaxoxwa. UNkosikazi 
Langa wavuma ukuqasha uMaZikhali izinyanga eziyisithupha; 
aqhubeke nokusebenza uma egculiseka yindlela asebenza ngayo. 
Uthatha lesi sinqumo nje uNkosikazi Langa yingoba usekhathele 
wukuhlushwa ngamantombazane ayekade esebenzela abelungu, 
anyanyalate lapho esesebenzela abomdabu. Lokhu ayekwenziswa 
yinkolelo embi yokuthi owomdabu akufanele asetshenzelwe kahle 

9 



sengathi ungumlungu. Balifulathela leli sebekhululekile emoyeni 
abakwa-Shaw, bemshiye esesebenza uMaZikhali. 

AbakwaLanga babethole indodana eyodwa. Kwase kuphele 
iminyaka emihlanu yaganwa, kodwa lutho ukuthola abantwana 
umakoti. Phela kuvamisile nje ukuthi abantu abagidlabezwe 
ngengcebo bancishwe inzalo. Bafika eMhlanga Ridge nje 
sebelilahlile ithemba emva kokwehluleka kwemizamo yodokotela, 
izinyanga kanye nabathandazi. Lesi simo wasibuka maqede 
samthinta uMaZikhali wafisa ukubasiza abakwaLanga, nakuba 
ayesanquma ukwehlukana namakhambi ngenxa yesehlakalo 
saseMawoti. Wabona ukuthi ukungabasizi kwakufana 
nokwenqaba ukusebenzisa isiphiwo abe esinikwe nguMdali. 
Nakho nje ukuhlangana kwakhe nabakwaLanga ngale ndlela 
wakuthatha njengesu loMdali. 

Saya ngokuya sikhula isifiso sokusiza abakwaLanga kulesi 
simo, kodwa abuye athiywe wukuthi kwakungenzeka ukuthi 
izicwicwicwi lezi zabe zingakholelwa nhlobo emithini yesintu. 
Kwaphela izinyanga enqikaza, wagcina ezidele amathambo 
waxoxa noNkosikazi Langa. Wachaza nangalabo ayesebasizile, 
nangezigigaba ezabe ziholele ekutheni anqume ukulugodla usizo 
lwakhe. Washo nokuthi naye sabe siwuhlupha umoya wakhe 
isimo ayesibona. 

“Ngiyakuzwa MaZikhali. Sengithandazela ukuthi iNkosi 
yenze umusa, uphumelele umzamo wakho nakulezi zingane. 
Ngiyazi ukuthi izinto lezi zinabantu bazo. Omunye umuntu uke 
asize abantu ngapha nangapha, uye kuyena umagange, kodwa 
kungalungi okwakho,” kuphawula uNkosikazi Langa ecabanga. 

“Kona kuyiqiniso okushoyo. Kodwa-ke bekungakaze kwenzeke 

10 



kimi lokho. Akekho owake wabuyela emuva elambatha. Ngabe 
kuqala ngani. Futhi-ke umoya wami ungitshela ukuthi nani 
nizophumelela Sothole.” 

“Ewu, singathini mntakaNzimase? Kuningi nje bo 
osekwadungeka. IsiZulu sethu sesaba nezibhidi. Sekuyosiza khona 
nje ukuba kulokhu kulungiswa lapha nalaphaya njengoba wenza 
nje,” kuchaza uMaZikhali eze enqekuzisa nekhanda. 

“Ayi, ngibongile bandla. Ngizokhuluma nazo izingane 
ngizwe ukuthi zithini zona. Angithi nje usuyokuzwa ngami,” 
kuphetha uNkosikazi Langa. Wazizwa efikelwa yithemba elisha 
emva kokukhuluma noMaZikhali. Umbuzo owabe uhlupha 
umoya wakhe nsuku zonke wabe uthi: “Liyodliwa ngubani 
leli lifa elingaka uma indodana yethu igcina ngokungabatholi 
abantwana?” Zonke izinjinga ezingenabo abantwana noma 
abazukulu, zihlale zigqilazwa yilo mbuzo. 

“Awu Ma, yiziphi lezi enizidingida isikhathi eside kangaka 
nino-Anti MaZikhali?” kubuza indodana kaMaSishi noLanga. 

“Hawu, kanti usubuyile? Cha, Ntuthuko mntanami, siciciyela 
yona le ndaba yenu ninomakoti. UMaZikhali uthi usesize 
abaningi. Ukukhuluma kwakhe kuyalivusa nakimi ithemba.” 

“Mina Ma ngisola ukuthi izinto zoniwa yilesiya sihluku 
sikababa,” kuphawula uNtuthuko ekhombisa ukukhathazeka 
emoyeni. 

“Habe, wabala isihluku sikayihlo, wayeka esakho?” kubuza 
uMaSishi sakudinwa. Athi angabona kuqhamuka umakoti 
kaNtuthuko ehlise izwi, buthi ukuswabuluka nobuso. “Dlula 
ngapha makoti mntanami. Cha, akusilo udaba olutheni. Le 
ndaba yenu isize yezwela nakuMaZikhali. Naye usafisa ukuzama 

11 



ngamakhambi akhe. Uthi baningi impela ebasiza. Ngithe ngizoke 
ngikhulume nani ngizwe ukuthi nithini.” 

“Kona kunjalo MaCele mntanami. Kodwa-ke singamethemba 
uMaZikhali, uhlakaniphile. Futhi-ke useyinkakha kulesi siphiwo 
sakhe. Yizimfundamakhwela ezivamise ukwenza amaphutha.” 

“Ayi, kulungile ma. Mtshele ukuthi sivumile ukuthi asisize,” 
kuphetha uNtuthuko ngokushesha. Ufuna kusheshe kudlulwe 
kulolu daba nje yingoba unovalo lokuthi unina angase aphahluke 
athinte nokuyimfihlo yomndeni. 

12 



ISAHLUKO SESIBILI 

Kwaba yizinyangana nje uNqoba esebenza no-Lynne 
enkampanini yakhe, wamtholela umfundaze owamyisa e-Harvard 
College, eMelika, esayoqhuba zona belu izifundo zomthetho. 
Yithuba eliyivelakancane leli, yingakho alemukela ngazo zombili, 
waliphathisa okwezikhali zamaNtungwa. U-Lynne wayeposelwa 
imiphumela yaleso naleso sivivinyo, ukuze naye athokozele 
izithelo zemisebenzi yakhe. Nakhona lapha, uNqoba wenza kona 
kanye ayedume ngako, ukuphasa ngamalengiso. Lezi zindaba 
zamthokozisa kakhulu ukhulu wakhe uMaNdelu. Wayemqambe 
leli gama ngoba efuna ukuthi anqobe njalo nje. UNqoba wathi 

13 



angaphothula e-Harvard College, waba nesifiso sokuthi ake athi 
ukusebenza khona eMelika, efunda ngeposi. Kwaba njalo. 

“Ngifuna ube ngumakoti wakwami Philile. Ningafanelana 
kahle kakhulu nendodana yami,” kusho u-Lynne ntambama 
ngelinye ilanga eyobeka uPhilile ezintweni zokuhamba ngoba 
izulu labe linomoya owabe uncinzancinza kabana. Ethuke 
uPhilile, abuyise izinhlonze. 

“It can’t work. My mother would disown me,” kulandula uPhilile 
enikina nekhanda. Ahleke kakhulu u-Lynne. Amangale nje 
uPhilile ukuthi ngabe ukitazwa yini kangaka lo mlungu. U-Lynne 
avule ikhosombana laphaya phambili emotweni, phambi kwakhe 
uPhilile, akhiphe imvulophu enkulu ayinike yena uPhilile. 

“Uyothi ungathola isikhathi uphe iso. The other two ladies are 
his biological mother, who is a medical doctor, and the older lady 
is his grandmother; she works for me at home,” kuchaza u-Lynne 
ngesikhathi enika uPhilile imvulophu eyabe ingavaliwe thaqa. 
Wayemukela imvulophu, wayiphatha eyibhangqe nesikhwama 
sakhe. Sabe sisincane isikhwama sakhe, ingenakungena kuso 
imvulophu. Wacabanga ngokushesha uPhilile, wayithola 
impendulo yombuzo owabe uhlupha ikhanda lakhe. Wafuna 
isiqiniseko salokho ayekucabanga, wasithola. 

“ls he your son by adoption?” kubuza uPhilile ebheke u-Lynne 
owabe ebheke phambili, eshayela ngokucophelela. “Sort of. 
Yes, you could call it that. But not legally.” Imoto yafika erenke 
yamatekisi aya eSiphingo. Wabonga, wehla uPhilile. 

Washeshe wayithola itekisi eyabe iya eSiphingo. Esehleli kuyo, 
wake wasikaza ukuyivula imvulophu ka-Lynne kodwa wabuye 

14 



wazikhuza ebona amehlo emaningi. Wathi angehla eSiphingo 
wabamba eya ekhaya kwaMakhutha. Wafika amehlo emaningi 
nasekhaya ngoba wabe esefikile umfowabo omncane u-Boysie, 
nemanzi ebazalayo. Wabe engazimisele ngokuthi bazibone lezi 
zithombe ngoba lokho kwakungase kuqubule imibuzo eminingi 
abe engenazo izimpendulo zayo. 

Wazibuyisela emvulophini izithombe, wathula ecabanga. Kona 
kungumqondo omuhle ukuhlekisana nomuntu owenza umsebenzi 
ofanayo nowakho. Kuba lula nokusizana kulokhu nalokhuya. 
Lo mfana ubukeka enomqondo ozikile; akabukeki neze 
eyilabatheka. Wacabanga ilabatheka okwabe kusaphele izinyanga 
eziyisithupha ahlukana nalo. Wabe ecasulwe wukuthi wayethole 
ukuthi liyinkunzi yohlobo, likhulelisa ubuthaphuthaphu. 
Bahlukana nje selinezingane eziyisithupha zamantombazane 
ayisithupha. Kusobala ukuthi emva kweminyakana nje lalizokube 
selakhe isizwe sonke. Umuntu owenza kanje usuke engenawo 
nhlobo umqondo ozikile. Umqondo wakhe usuke uzintantela 
emoyeni nje. Usuke engazicabangeli lezo zingane ahamba 
ezizala kuwo wonke amaqele lawa. Zivamise ukuba yizigebengu 
izingane zabafana ezikhula zingahlali noyise. Lokhu kungenye 
yezimbangela zokugcwala kwentsha emajele. Ukuba ngumhlambi 

15 



kazalusile lokhu kuzidonsela ekubeni yimfuyo yasemajele. 
Wathi angafikelwa yilo mcabango uPhilile, ingqondo yakhe 
yagijimela kumfowabo u-Boysie. Wayethe angaphasa ibanga 
leshumi nambili, wasishiya phansi isikole, wathi usekhathele 
wukugqolozelana nezincwadi yena. Unina wathi ayikho into 
angayenza uma umuntu ezigwaza ngowakhe, ecekela phansi 
ikusasa lakhe. U-Boysie wayengeke asiyeke kalula kanje isikole 
ukuba wabe ekhona umuntu wesilisa ekhaya. Walibona nephutha 
likanina lokuthola izingane zize zibe mbili engashadile, nokwenza 
azithole kubantu abehlukene. 

“Wenze kahle kakhulu wayishiya ekhaya. Yigcine kanjalo nje. 
Ngiyokutshela uma sengiyidinga. Okwamanje ngifuna ubajwayele 
bonke abakuleziya zithombe ngoba uzokuba yilunga lomndeni 
wethu.” UPhilile wahleka kancane ngoba wabe ecabanga ukuthi 
wabe ezintelela nje u-Lynne, kodwa wathi lapho embheka wathola 
ukuthi wabe engadlali. Washeshe wabona ukuthi wabe eyile 
nhlobo ephikelelayo uma ifuna into. 

U-Lynne wabe ekuqonda kahle ukuthi umlilo ongakhwezelwa 
uyalotha, kwenyele nokudla okuphekwe kulelo ziko. Yena-ke 
wayengafune kudla okunyelile. Wayikhwezela indaba kaPhilile 
noNqoba. Kwathunyelwana izithombe, kwashayelwana 
izingcingo, kwaphetha ngokuthi uPhilile ake athi hulukuqu 
amasonto amabili eMelika. 

UNqoba no-Lynne balekelelana emalini yokugibelisa uPhilile 
ibhanoyi; yena wathi ukuthasisela kokokugqoka, wathenga 
nezimonyo. Wazibona enenhlanhla engandile, ukuthi athi eqala 
ngqa ukugibela ibhanoyi, avele aye ezweni eliyingqwele yomhlaba 
kwezomnotho, ezobuchwepheshe kanye nokunye okuningi. 
Unina wameluleka ngokuthi akhiphe umthakathi, ukuze abe 
lula, aphile kahle. Zalungiswa izincwadi zokuhambela kwamanye 

16 



amazwe, zalungiswa ezempilo njengokuthola imijovo edingekile 
nokunye. 

“Mhh! Niyofa nizilanda Philile mntanami. Uya eBoston, 
e-United States of America! Kuhle lapha-ke ukulalela uma 
umuntu simeluleka sithi makafunde. Bangaya nje laba ababalekela 
isikole? He, bangaya ungahleka!” kubhuqa unina kaPhilile 
noBoysie. 

“UMa ngeke nje akhulume aze aqede engangicibanga 
ngemicibisholo yamazwi. Ayi, ngisanibonile,” kusho uBoysie 
enyukubala ephuma. 

UPhilile wayethe ukuligwegwisa kancane iqiniso. Wabe 
ethe uvakashela umngane wakhe omdala ababefunda naye 
eyunivesithi. Wayengelokothe atshele umfowabo nonina ukuthi 
wabe evakashela isoka lakhe. Inhlonipho yobuZulu kayikuvumi 
nhlobo lokho. Wayengamhlebela udadewabo ukuba wabe enaye. 
Ukusondela kosuku lokuhamba kwandisa nezeluleko. ULynne 
wamtholela ayezobe elokhu ekuhogela uma ezwa inhliziyo ithi 
canucanu ngesikhathi esebhanoyini. Wamluleka nangokuthi acele 
ukubhukelwa isihlalo esiseceleni kwewindi ukuze abone amazwe 
ayezondiza phezu kwawo. UNqoba wameluleka ngokuthi aze 
aphathe ipheya lezicathulo ezithambile, ezithe ukumxega kancane, 
ezinezithende ezimfuphi. Wamchazela ukuthi ukuhlala isikhathi 
eside ebhanoyini kuvuvukalisa izinyawo, njengoba igazi lihamba 
kahle uma unyakaziswa wonke umzimba. 

UPhilile wayiswa yintombazane engumakhelwane 
esikhumulweni sezindiza, eThekwini. Waphelezelwa ngunina 
noBoysie. ULynne bamfica eselinde khona esikhumulweni 
sezindiza efuna ukuqinisekisa ukuthi ifezeka ngempela imizamo 
yakhe yokwakhela uNqoba ikusasa elihle. 

17 



Indiza kaPhilile yasuka ngehora lesihlanu ntambama iphikelele 
eGoli. Wehla kuyo wangena ngaphakathi esakhiweni sesikhumulo 
saseGoli. Wenyuka ngezitebhisi ezihambayo, sezimyisa lapho 
babeqoqene khona ababezothatha izindiza ezihambela kwamanye 
amazwe. Eyakhe yasuka ngehora lesikhombisa kusihlwa. Kwabe 
kungenye yalezi zinkunzimalanga ezintweza emoyeni kuthuleke, 
kube sengathi zimile kazinyakazi nhlobo. UPhilile wake wathi 
ukubuka ngefasitela. Wabona esala ngokushesha amafu emkhathini, 
kwaba yikhona kumcacela ukuthi inkunzimalanga le igijima 
ngempela. Banikwa ukudla kwakusihlwa kungakahlangani ngisho 
nehora besukile eGoli. Ngehora leshumi izintokazi ezinakekela 
abagibeli, zabanika obhulankethe abancane, abambathisa imilenze 
kusukela emathangeni kuya ezinyaweni. Emva kwalokho, 
kwacishwa izibani kwadlalwa ifilimu. Laphaya phambili kwakudlala 
isithombe kuphela. Ofuna ukuzwa inkulumo nemisindo 
kwakudingeka asebenzise ama-ear phones. Nawo ayenezinkinobho 
ezimbili, eyomculo neyefilimu; umgibeli acindezele eyalokho 
afuna ukukuzwa. Abanye njalo kabanandaba nakho konke 
lokhu, bavele bakhethe ukuzilalela, khona behleli. Yadweba njalo 
inkunzimalanga yakwabo, intweza phezu kwamazwe ase-Afrika 
asogwini lolwandlekazi i-Atlantic Ocean, iphikelele eNtshonalanga. 
Ngakusasa ekuseni, yathi cababa eDakar eSenegal. Kukhulunywa 
isiFulentshi kuleliya lizwe eliseNtshonalanga ye-Afrika. Baningi 
impela abadlali bebhola lezinyawo kuleliya lizwe. Iningi labo 
lidlalela amaqembu aseFrance. 

18 



eNew York. Bashesha ukubonana benoNqoba, bathakaselana 
sengathi kwabe sekuneminyaka bazana. Bagibela isitimela sebeya 
eBoston. Nayo iseduze kwe-Atlantic Ocean, ngasenhla kweNew 
York. 

“Stick around, I’ll make you famous,” kusho uNqoba ehlekela 
phansi. Babekhululeke bobabili. UPhilile washeshe wabona 
ukuthi ingumuntu wamahlaya imambana le. Bathi bangafika 
lapho kwabe kuqashe khona uNqoba, uPhilile wageza maqede 
wazilahla embhedeni. Wabe ekhathele eyingcuba, kumehlule 
ngempela ukulala ehleli ebhanoyini. 

Kwaba sengathi wabe ephupha uPhilile ngesikhathi ebeka 
unyawo lwakhe emagcekeni aseHarvard College. UNqoba 
wamyisa naseHarvard Square, ekolishi lomculo, ezindaweni 
zamadili e-Jazz, ezitolo zengqephu ephambili nakwezinye nje 
izindawo eziheha izihambeli. UNqoba wayethathe ikhefu 
lezinsukwana emsebenzini; bavakashe kusihlwa uma eyile. 

“Sengiyayibona le nto eyenza ukuthi abelungu bathi 
bangasebenza babeke imali yokuvakashela kwamanye amazwe; 
bazinze ngoba sebeke bawubona umhlaba,” kuphawula uPhilile 
sekuphele isonto lonke eseBoston. 

“Kona kuyasiza ukuhambela emazweni ahlukene. Kukuvula 
umqondo, wazi nezinto eziningi. Kuhlupha kona-ke nje ukuthi 
iningi lethu lithi liphuma esikoleni libe selijanyelwe yilokhu 
nalokhuya okudinga imali,” kunanela uNqoba ebukisisa 
isithandwa sakhe. 

“Abanye njalo bathi bephuma babe beqala ukukhokha imali 
ababeyibolekele ukufunda. Ziye ngokwanda izindleko emva 
kwalokho, kugcine ngokuba yiphupho elingafezeki ukuvakashela 
kwamanye amazwe. Mhh! Angazi ukuthi ngiyonibonga ngani 
ninoLynne ngento eningenzele yona.” 

19 



“Akukho okwedlula ukuthi usithande, usiphathe kahle, 
njengoba nathi senza nje kuwena.” 

Kwayiwa nasezindaweni ezabe zithe ukuqhela, sekuhanjwa 
nabangane ayesezakhele bona uNqoba. Kuningi ayekuqaphela 
uPhilile, kodwa angasho lutho ngokunye kwako. Wabona 
ukuthi izimoto zakhona zingama-left hand drive nokuthi 
zihamba ngakwesokudla. Wabona nokuthi imigwaqo yakhona 
engothelawayeka mikhulu impela nje, inemizila ngamihlanu; 
futhi ithe ukuvuleka imizila njengoba izimoto zakhona zithe 
ukuba zinkulu. 

“Akhona amanye amazwe anezimoto ezihamba 
ngakwesobunxele, noma ngelethu kuphela elenza lokho?” kubuza 
uPhilile esebona kwanda kakhulu ayengakubuzi. 

“Maningi impela nje; iNgilandi ingelinye lawo. Ukhumbule 
phela ukuthi iNingizimu Afrika yake yabuswa ngamaNgisi,” 
kuchaza uNqoba besanda kungena endlini, bevela ebhayisikobho. 

“Uyazi njalo kunento ethanda ukungixaka mayelana 
neNingizimu Afrika.” 

“Iyiphi leyo? Yisho, uma ngingayazi impendulo ngiyoyifuna 
ngize ngiyithole,” kusho uNqoba ekhombisa ukuzethemba. 

“Eyi, kodwa nami sengibuza izinto eziningi sengathi 
ngiyingane. Ngixakwa wukuthi iNingizimu Afrika ithi yaba 
yizwe lokugcina ukuthola inkululeko e-Afrika kodwa ibe ngcono 
ngezinto eziningi kunamazwe akhululeka kuqala kunayo.” 

“Kayilula neze impendulo yalowo mbuzo, kodwa-ke kufanele 
wazi ukuthi zabe ziziningi izinhloso zamazwe aseYurophu 
ngesikhathi ebusa amazwe ase-Afrika. Kuyiqiniso ukuthi alethe 
imfundo, inkolo kanye nentuthuko kwezobuchwepheshe. Enye 
inhloso kwabe kungukutapa umcebo ombiwa phansi emazweni 

20 



ase-Afrika. Abelungu baphindela emazweni abo sebewutape impela 
nje umcebo wamazwe ase-Afrika. Athi-ke ngesikhathi enyomuka 
amaNgisi, iNingizimu Afrika yathathwa amaBhunu. Wona-ke 
alithuthukisa ngempela izwe, ezitshela ukuthi ayezolibusa kuze 
kubhubhe umhlaba. Kawazange acabange nakancane ukuthi 
ayekwenza kwabe kuphambene kakhulu nezinhlelo zoMdali.” 

“Ayi, mina iyangenelisa le ncazelo yakho; futhi kangikholwa 
wukuthi ikhona engcono kunayo,” kuphetha uPhilile esukuma 
eqonda ekamelweni lokugezela. 

Zaba mnandi izinsuku zokuvakashela kukaPhilile eMelika; 
kwahlupha kona-ke nje ukuthi izikhathi ezimnandi lezi 
zinomkhutshana wokungabi zinde. Ubumnandi balezo zinsuku 
kanye nokubelesela kukaLynne, kwenza ukuba uNqoba asheshe 
abuye eMelika. 

Nakuba uMaNdelu ayezithokozele kakhulu izindaba 
zokuphumelela kukaNqoba ezifundweni zakhe eMelika, kodwa 
kwathanda ukumphatha kabana emoyeni ukuzwa ukuthi 
wathi angaphothula izifundo wasebenza khona. Wacabanga 
ukuthi kwabe sekungukubhunguka kwakhe umzukulu wakhe. 
Lokho kukhathazeka emoyeni kwelanywa ngenkulu injabulo 
lapho esezwa izindaba zokuthi usebuyela kuleli umzukulu 
wakhe. Ukuba intombi endala le yabe ilazi lonke iqiniso ngabe 
yabonga uLynne ngoba ngukudlondlobala kothando lukaPhilile 
okwasheshe kwamdonsela nganeno kwezilwandle uNqoba, kuhle 
kukazibuthe udonsa inaliti. Kwafika nasemqondweni kaLynne 
ukuthi uthando lolu lunamandla, luthi lungebonwe ngamehlo 
enyama, lungephathwe ngesandla, kodwa lukwazi ukwenzisa 
abantu izinto ezinkulu. UPhilile wabe azi kahle ukuthi abantu 
besilisa laba kabamthandisisi owesifazane owungqavungqavu 
noma onakashela indoda ngento eyodwa kuze kumbeke izisele. 

21 



Ngakho-ke wavele wawuhlaba inhlali, wanda ngezenzo zothando, 
wangayibelesela eyokuthi uNqoba makawabhekise nganeno 
amabombo. 

ilokhu ibaphike njalo. 

“He, Mrs Langa, kanti ningabathakathi yini lapha ekhaya?” 

“Usho ngani Sothole? Sesoneni ngoba ngithi sonke 

sisaziphethe kahle nje?” 

22 



“Kanti umakoti uselimele ningasasho nje?” 

uyakuthakasela lokhu kuncokolisana kwabo. 

“Bathi zingaki izinyanga odokotela?” 

“Bathi ziyisihlanu namasonto amabili. Sekuseduze phambili. 
Ezikitaza kakhulu zithi umakoti wethu uza nedabuli.” 

“Nhhi? Amawele? Kahle wena! Ngempela?” Wabuza ehlahle 
amehlo uLanga, kubonakala ukuthi zabe zimthokozisa lezi 
zindaba. UMaSishi wavuma ngekhanda. Wabe engalindele 
nakancane ukuthi zabe zizomjabulisa kangakaya uLanga lezi 
zindaba. Kusobala ukuthi naye yabe imudla buthule indaba 
yokungabi namzukulu oyosala edla ifa labo uma bona nendodana 
yabo sebedlulele kwelokhokho. 

Izindaba zokuza kwamawele zaletha enkulu intokozo le 
emndenini wakwaLanga. ULanga wazibala ngenhliziyo izibusiso 
zakhe. Wabe esesifezile isifiso sakhe esikhulu sokuba ngusozigidi. 
Sabe sesifezekile nesokuthi indodana yakhe ithathe indodakazi 
yenjinga, njengoba ayengakufuni nakancane ukuzihlanganisa 
nabantu abampofu. Wayekholwa ngukuthi babezomthelela 
ngotwayi losizi lwabo. Wayebabukela phansi, ebabiza ngezibi 
abantu abangacebile. UMaCele lo wabe eyindodakazi 
yengquphunga yaseNewcastle eyabe ingumngane wakhe 
uLancelot Langa. Ukubonana kukaLungile noNtuthuko kwabe 
kuhlelwe nguye uLanga esebenzisa ubuqidlana bakhe. Esinye 
isifiso sakhe esabe sesifezekile, ngesokuba nendlu kanokusho 
endaweni eyakhelwe yizingquphunga zodwa. Ukubuka lo muzi 
wakhe, nokucabanga ngawo, kwabe kuwuthokomalisa umoya 
wakhe. Kanti ngumuzi yini lowaya ngoba yizulu elincane nje? 

Umuzi lo usokhalweni oluthe ukuba yiqele kancane, njengoba 
lizisho negama lendawo. Kucishe kube yishumi lamamitha 

23 



ukuqhela kwawo emgwaqweni. Phakathi komuzi nomgwaqo 
kutshalwe uhlobo oluhle lotshani obusikwa ngomshini kanye 
ngesonto. Ukhonkwe ngezitini umzila osuka emgwaqweni uze 
uyongena kulo muzi. Ngaphambi komuzi, eduze kothango, 
ngapha nangapha kwesango, kunomugqa wotshani obunsundu. 
Buhle impela lobu tshani obucishe bube yimitha ukuphakama. 
Buncwelwe kahle nhlangothi zombili, emaceleni naphezulu. 
Nawo lo msebenzi wenziwa kanye ngesonto, kusetshenziswa 
intambo yokuqondisa nesikele esikhulu. Kunesikhala esicishe sibe 
yimitha phakathi kothango lomuzi kanye nomugqa wotshani, 
nawo ozishaya saluthango olufuphi. Uthango lomuzi luwudonga 
olupulasitelwe, lwapendwa lwaba mhlophe, kanti lungamamitha 
amabili ukuphakama. Phezulu luphethwe ngomhlobiso omuhle 
wezinsimbi ezicijwe ngasenhla, zapendwa zaba mnyama. Isango 
ngelensimbi engagqwali. Nalo lipendwe laba mhlophe; phezulu 
laphethwa ngomhlobiso omnyama, ofana nalowo wodonga 
olubiyele umuzi. Kalibanzi kangako isango ngoba ibhasi 
lingadlula ngokucophelela okukhulu kulo. Isango leli livulwa 
ngerimothi, lihambe ngamasondo kujantshi walo. 

Uma ungena ngesango uqonda egaraji elikwazi ukuthatha 
izimoto eziyisithupha, zime zilandelane ngazintathu. Zine 
izimoto kulo muzi. Kukhona isilahlamatende esihle esihlalisa 
abantu ababili kuphela, bese kuba wunyanyavu lohuntshu 

24 



oluwumkhiqizo waseNgilandi. Ekhaleni lohuntshu kunesithombe 
esibunjiwe esiyisiliva, sengulule ecibile, ecishe ifane nengwe. 
Lezi-ke ngezikaLanga, futhi zishayelwa nguye kuphela. 
EkaMaSishi ngeyohlobo lwaseJaphane. Yimoto esendimeni nje. 
Wayithenga iseyintsha, yaba yikhulu namashumi amane anambili 
ezinkulungwane zamarandi. Ungumuntu ophansi; akasiye neze 
unontandakubukwa njengesakabuli. Imoto yesine ngeyohlobo 
lwaseJalimane. Iphakeme, inamasondo amakhulu aphakeme, 
inesinqe esisangungu. Wuhlobo oluthandwa kakhulu yintsha 
egwilike kwaze kweqa lolu. Imhlophe, yintsha, isanda kungena 
emakethe. Yona-ke ngekaNtuthuko; akayithandeli okwala. 
Uzibona eyi-accountant yangoqobo uma ehamba ngale moto. 
UMaSishi yena akayifuni ngenhliziyo yakhe yonke le moto 
kaNtuthuko. Ukhala ngokuthi iwuhlobo oluthandwa kakhulu 
yizigebengu eziduna izimoto. UMaCele akanamoto ethi yena; 
ngenxa yokuthi ukwesaba kabi ukushayela. Uhanjiswa, alandwe 
ngumyeni wakhe. Kuhle lokhu ngoba kubandisela izikhathi 
zokuba ndawonye, kuhlumamise uthando lwabo. 

Ingxenye engenhla yomuzi inovulande obheke eMpumalanga. 
Uma ukuvulande ulubona kahle ulwandle, imikhumbi engenayo 
nephumayo kanye nebhishi leTheku. ULanga uvamisile 
ukuhlala kulo vulande kusihlwa ehlobo. Kuye kuthi cosololo 
kuye lapho esebuka ukuqhakaza kukagesi waseBeachfront kanye 

25 



nowemikhumbi. Uma elapha uzibona ethe coshosho esicongweni 
sobumnandi bempilo. 

Nakuba umuhle kangaka umuzi kaLanga kodwa abahlala 
kuwo kabanayo imfudumalo nentokozo yomphefumulo. 
UMaZikhali, okunguyena owafika kuqala kulo muzi, ubuye 
abe nesizungu esithi singamhlasela iqale phansi inkumbulo 
yamadodana akhe. Kwesinye isikhathi uze afikelwe ngumcabango 
wokuthatha ilivu ende, ukuze azihlalele nodadewabo KwaMashu. 
Selokhu kwathi nhlo umoya kaLanga awukaze ube nokuthula, 
uhlale uneziyaluyalu. Usekuzuze cishe konke ayekufisa empilweni 
yakhe; kepha akuwuthokomalisi ngokuphelele umoya wakhe. 
Kuthi nalapho esathakasela umuzwa omnandi olethwa yinzalo 
enhle yezimali zakhe ezikoma-Money Market ufike unembeza 
ukhulumele phansi, umkhumbuze ukuthi wabe ezithole kanjani 

26 



ezinye zalezo zimali. Sekuneminyaka uMaSishi abona ukuthi 
umyeni wakhe lo uyimpisi eyembethe isikhumba semvu. 
Kuyawukhathaza umoya wakhe lokhu, kepha akalitholi ikhambi 
lokwelapha lesi simo. Nokho-ke unalo ithenjana lokuthi ukufika 
kwamawele kaMaCele kulo muzi kungase kuyilethe imfudumalo 
ethile. Selokhu afika uMaCele kulo muzi wakwaLanga umoya 
wakhe ukhathazekile ngokungabatholi abantwana. Nokhoke 
useqalile ukuncibilika njengoba kuya ngokukhula lokhu 
akumumethe. Ukukhula kwesisu sikaMaCele kukhulisa nethemba 
kuNtuthuko. Wethemba ukuthi ukufika kwabantu abasha 
kuzoletha imfudumalo nentokozo yomphefumulo kuleli khaya. 
Kuthi lapho likhula leli themba, naye esathokozile, azunywe 
ngunembeza umhlebele kancane umkhumbuza isehlakalo 
sakudala eseyibhungu eligangile. Uthi ungamhlaba unembeza 
ithi bohlololo intokozo yomphefumulo. Kazi nembeza ndini 
uyomhlupha kuze kube nini uNtuthuko? 

* * * 
Wathi angabuyela kuleli uNqoba, uLynne waba yiphela 
endlebeni kuye emgqugquzela ukuba athumele kuyophenjwa 
umlilo kubo kaPhilile. 
“Siya ngokuncipha isibalo samantombazane aphilile kulezi 
zinsuku; ngakho-ke kufanele uthathe isinyathelo uma ube 
nenhlanhla wethuka uthola esaphila,” kweluleka uLynne. Wabe 
esebonisene noThobile mayelana nokuthi athathe umfana lo. 
Nakuba bona babengashadile, kodwa babekholwa ngukuthi 
umshado lo uyamqoqa umeluse umuntu wesilisa, angabi wuvanzi 
nje. Nebala kwathunyelwa kwaMnguni. Bacishe baqeda ngosuku 
lokuqala ngoba kwasala eyodwa yemali neyodwa yoboya. ULynne 
akavumanga ukudedela uPhilile ayosebenza kwenye inkampani 
yabameli lapho eseqedile ukwenza ama-articles akhe. Wathi 
akufanele wehlukane umndeni. 
UNqoba akangenanga ekhweni lakhe mhla kuyocelwa 
uPhilile. Wayisa abakhongi ngemoto, wabuye wabalanda. Emva 

27 



kwenyanga, umkhwekazi wakhe wacela ukuba akavele ekhaya. 
Linjalo iningi labakhwekazi besimanje, abakhwenyana libathatha 
njengamadodana. UNqoba waya ekhweni, kwaba wusuku 
abonana ngalo noBoysie. 

Kwabe sekuntambama kakhulu ngesikhathi uNqoba 
evalelisa ekhweni lakhe. Wavalelisa endlini umkhwekazi wakhe, 
wangamkhipha umkhwenyana wakwakhe. UNqoba wakhishwa 
nguBoysie. Kwaba yisikhashana bexoxa eceleni kwemoto 
kaNqoba belinde uPhilile okwakusuke kwangena ucingo lwakhe 
kolwasendlini lapho nje sebethi bayaphuma. 

“Ungavumi akungene ephaketheni lo; angiyithandi neze 

28 



impilo ayiphilayo,” kuxwayisa uPhilile ngesikhathi esephumele 
ukuvalelisa kuNqoba. Wabafica sebehlukana uBoysie esephindela 
endlini. 

“Ungaphinde umuphe imali lo. Ngiyidinwa kabi le nto yakhe 
yokungafuni ukusebenza,” kuthetha uPhilile. 

“Ayi bo, musa ukuthetha sengathi ngimuphe imali enkulu,” 
kukhuza uNqoba ehleka. UBoysie wamisa isithupha evalelisa 
ngaphambi kokuthi asithele endlini. NoNqoba wamisa esakhe 
ehlekela phansi. 

Umkhwenyana nengoduso yakhe bangena emotweni baxoxela 
kuyo. “Akufanele nisheshe nimdube. Kune-motivational speaker 
engizoke ngimyise kuyo. Okuhle kakhulu ngayo ngukuthi 
isencane. Kuvamisile ukuthi intsha ilalelisise lapho yelulekwa 
ngabantu abacishe babe ngontanga. Ikakhulukazi uma labo 
beluleki befunde bagogoda kulowo mkhakha okusuke kugxilwe 
kuwo. Iyothi ingakhuluma naye, bese ngimboleka incwadi 
engiyomkhethela kuyo izahluko ezimbalwa ukuba azifunde. 
Uma ezithandile, ngiyobe sengimkhethela ezinye ezibalulekile,” 
kweluleka uNqoba ezama ukusiza. “Ayi, ungake uzame nawe 
mntanomuntu; mhlawumbe ungaba nenhlanhla uphumelele. 
Thina sesakhuluma kwaze koma amathe, kodwa kwamane 
kwazifanela nje. Kuyiqiniso-ke nokuthi izinhlanhla zabantu 
kazifani, mhlawumbe ungase uphumelele nje umzamo wakho. 
Ngikuphawulile-ke nokuthi sengathi wena usheshe waba nogazi 
kuye. Ahlale angazuli, aze akudlalele nama-CD yena wansondo! 
Cha ukuthande ngempela,” kuphawula uPhilile. Ahleke kancane 
uNqoba, angaphawuli. “Hawu, yini wangihleka?” “Angihleki 
wena. Ngicabanga ukuphawula kukaBoysie ngesikhathi 

29 



sesihlukana. Ubencoma nezinto ezingelutho nje; ubungathi 
yingane encane. Ngizwa nginethemba lokuthi uzolalela kulokhu. 
Ayi angibaleke S’thandwa. Ngisazoqala kuLynne eWestville, 
sicubungule icala elithile,” kuvalelisa uNqoba edumisa imoto. 
“Asihambe, uzongehlisa ngasesangweni lekholiji, ngizibuyele 
ngezinyawo.” Bahlukana nje noPhilile usenethenjana lokuthi 
wabe ezokwakheka umfowabo kulokhu. 

30 



yini? Waze kanjani?” kubuza uNtuthuko ebuyise izinhlonze. 
“Ngibona ngombala wengubo ongikhethele yona. Ngumbala 
oqondene nabafana lona, ophinki kube ngowamantombazane.” 
“Gqoka nokunye okuphinki ukuze kube ngumfana 
nentombazane,” kusho uNtuthuko naye ehleka kancane. “We 
bandla, wumdlalo nje wonke lowo. UMdali wanquma kudala 
ngobulili balezi zingane,” kusho uMaCele eseqedela ukugqoka. 
Bathi bangaqeda ukugqoka baba yindlela. 

“Nihambe kahle zingane zami. Bengizimisele ngempela 
ngokuhamba nani kulokhu. Sengiphazanyiswa yilaba bantu 
baseMlazi abafuna ngiyobakhombisa eSibaya Casino. Kodwake 
niyothi nibuya ngibe sengilapha ekhaya. Sizolandelana 
ngezimoto, ngibashiye khona, ngibuye,” kuchaza uMaSishi 
esondela kumakoti wendodana yakhe. Ukhuluma nje amehlo 
akhe athe mbe esiswini esabe simthwalele abazukulu bakhe. 
Okumjabulisa kakhulu wukuthi namuhla udokotela uzochaza 
ukuthi izingane zibulili buni. Wama phezulu lapho kuqala 
khona izitebhisi ezehlela egaraji, wabuka umakoti wakwakhe ehla 
kancane kancane. Wathi angathi cababa uMaCele, nomamezala 
wakhe wabe esuka eqonda kuvulande ukuze ayibone imoto yabo 
isiyophuma ngesango. Akuphelanga mizuzu emingaki uMaSishi 
emi phezulu kuvulande, lavuleka isango, yaqhamuka inyelela 
kancane inyoni emhlophe. Yathi ingadlula kulo, lavaleka futhi. 
UMaSishi waphakamisa isandla ethathaza, evalelisa. UMaCele 
wambona ngesibuko esibonisa emuva umamezala wakhe, naye 
waphakamisa isandla evalelisa. 

“Ngabantu abasuke bengezokubonana isikhathi eside 
abavalelisana kanje,” kuphawula uNtuthuko lapho imoto 
isiyongena emgwaqweni. Yajikela kwesokudla isiyothatha 
umgwaqo odlula ngaseGateway. Phambili yathatha 

31 



onguthelawayeka oqonde eNingizimu. Inyoni emhlophe le 
inamathela emgwaqweni kube sengathi kayihambi, imile. 
Akusibo ubumnandi bemoto lobuya; wubuthofothofo bobukhosi. 
Yiyo leyaya ichezukela kwesobunxele sengathi ithatha obheke 
eMaritzburg. Hhayi, iyawushalazela ingena kobheke eThekwini. 
Yathi ingasondela eTollgate yachezukela kwesobunxele. Phambili 
emarobhothini yachezukela kwesokudla isingena kuSouth Ridge 
Road. Yawenyuka sengathi kayiwuzwa nhlobo lowaya mqansa 
omile. Yadundubala, yaweqa amarobhothi; yenyuka idundwana, 
yaphinda yadundubala, yajikela kwesokudla isingena Entabeni 
Hospital. 

“Hello Ma, ususekhaya?” ebuza ngezwi elenamile. 

“Yebo mntanami, ngisheshe ngabuya ukuze ningifice lapha 

ekhaya. Nihambe kanjani? Uthini udokotela?” 

“Sihambe kahle ma. Udokotela uthi ngabafana.” 

“Wuuu! Zimnandi lezo zindaba! Akeve ezojabula umkhulu 

wabo!” 

“Awubange usasho ukuthi sikuphatheleni Ma?” ebuza 
ngelimumethe enkulu injabulo le. 

“Bengicabanga ngabazukulu bami mntanami. Ningiphathele 
iNando’s nezithelo. Ayi, kwanele lokho mntanami. Bye for now,” 
kuvalelisa uMaSishi ehleka. 

“Bye Ma,” kunanela umakoti wakwakhe. Yathi ingaphela 
inkulumo yomakhalekhukhwini kwaba yima eyisusa imoto 
uNtuthuko. Uyisusa nje ucabanga ngabafana bakhe abamumethwe 

32 



nguMaCele. Usesicabangile nesipho esihle ayobonga ngaso 
kuMaCele ngalo msebenzi osekuseduze ukuba awuphothule. 
Wazikhumbula nezingcingo ezazikade zingena kwa-D eMlazi 
zithuka uMaCele, zimbiza ngenyumba. Ezinye zabe zithi 
wakhipha izisu esemncane, yikho nje engasakwazi ukumumatha. 
Ezinye zabe ziqondiswa kuye uNtuthuko zithi akaxoshe le ndoda 
ashada nayo, athathe umfazi ozozala andise umndeni wakwaLanga. 
Babethe bangafika eMhlanga Ridge bangabe besayifaka inamba 
yocingo lwasendlini kuleli bhukukazi lezingcingo. Babengazi 
ukuthi umuntu onochuku ufana namanzi ezikhukhula wona 
athi angavinjwa ngapha aqhamuke ngale. Izingcingo zenhlamba 
zachezukela esibhedlela abe engumaqhuzu kuso uMaCele. 
Waze wasizwa wukushiya esibhedlela wazitholela imisebenzi 
yamathenda. Imicabango kaNtuthuko yathilileka yaze yafika 
nakuMaZikhali. Wamcabangela isipho ayengambonga ngaso. 

“Ngicabanga amagama amahle esizoqamba ngawo abafana 
bethu,” kuphendula uNtuthuko ethi jeqe umkakhe ngamehlo 
othando. 

“Nank’umhlola bo, uyazi nami ngithule nje ngicabanga 
wona! Ayi, kuthiwa izinto zike ziqondane, kodwa angikwazi 
okunje. Ngicela uyothenga iNando’s, mina ngizothi qu esitolo 
nasekhemisi. Izithelo siyozithenga kule fruit shop engasenhla 
kwegaraji,” kusho uMaCele naye emoyizela kamnandi ebuka 
umyeni wakhe. Baphuma emotweni bahlukana ngezindlela. 

UMaSishi wayethe angathola ucingo lukamakoti wakwakhe 
wakitazeka maqede wehla ngezitebhisi eqonde kuMaZikhali. 
Wamfica e-ayina izingubo zomndeni wakwaLanga. I-ayina 
lacishwa nguye uMaSishi odongeni, wakhwela phezu kwendaba. 

33 



“Manje sekufanele ngihlale phansi ngicabangisise amagama 
amahle engizoqamba ngawo abazukulu bami. Kufanele aqale 
ngezinhlamvu ezinhle ukuze abe mahle namasiginesha abo,” 
kuchaza uMaSishi ekhombisa enkulu intokozo. 

“Asikukhohliwe njalo nawe MaZikhali. Siwazi kahle amagalelo 
akho. Sazi kahle ukuthi nguwe osifake kule njabulo,” kusho 
uMaSishi ngelokujabula. 

“Nanto-ke iphutha lethu sonke. Siye sizibe umenzi, 
sidumise isithunywa. Mina ngenza umsebenzi engiwuthunywe 
wuMdali. Konke okuhle esikuzuzayo nokusivelelayo kungumusa 
esiwehliselwe wuMdali. Ngakho-ke makubongwe yena, hhayi 
oMaZikhali.” 

“Yiqiniso elikhulu lelo. Ayi, isiyosale isisixolela nayo iNkosi. 
Cha, angikushiye MaZikhali. Ngisafuna nokuthinta uLanga 
ngimazise ngabazukulu bakhe,” esho esebheke ezitebhisini 
ezabe zizomenyusela ekamelweni lokuphumula. Wathi angafika 
kulo, wachofochofoza iselula yakhe. Wathola ukuthi uLanga 
wabe eyivalile eyakhe. Waphinda wayichofochofoza esethumela 
umyalezo obhaliwe. 

34 



ISAHLUKO SESITHATHU 
 
oda 
ezinkampani kanye nawalabo ababedlela ngaphakathi. Kwathi 
lapho kuhlangana imizuzu engama-20 engabizwa ama-oda alabo 
abathenga bahambe, bezwakala abanye bevungamela phansi. 
“Kusobala ukuthi ezethu izinkukhu zisayolandwa ehhokweni, 
noma zisachuthwa,” kuphawula insizwa eyabe ilokhu ithi jeqe 
iwashi layo lasesihlakaleni, kusobala ukuthi yabe iphuthuma. 
Basuke beqinisile uma bethi ingane engakhali ifela embelekweni. 
Lokho kukhononda kwabathengi kwawasheshisa ama-oda 
abo eza elandelana. NoNtuthuko wathi janti ewashini lakhe, 
wabona ukuthi yabe isihlangene imizuzu engama-25 elinde i-oda 
lakhe. Yamenyezwa ngaso leso sikhathi inamba yakhe; wathatha 
iphasela, waphuma. Wathi qala qala wambona umkakhe laphaya, 
eshaya kancane eqonde kuyo inyoni emhlophe. UNtuthuko 
wafika kuqala emotweni, wayivula ngerimothi eyabe isesixhekeni 
sokhiye. 

“Ungathi vu. Ngena ngapha uhlale eceleni komshayeli,” 
kusho ibhungu elabe selimncike eduze, linwaya izimbambo 
zakhe ngomlomo wesibhamu esasingakhafula umlilo noma 
nini. Kusenjalo, kwangena elinye ibhungu lahlala esihlalweni 
somshayeli. 

“Vula isicabha ungene masisha, umnike ukhiye wemoto!” 
Lasho ngesankahlu, umlomo wesibhamu uzigqula kabuhlungu 
izimbambo zikaNtuthuko. Wenza njengoba ayetsheliwe. 
Ngesikhathi uNtuthuko engena emotweni, lathi thushu 
lagulukudela esihlalweni esingemuva ibhungu lesithathu. Wathi 
ehlala nje uNtuthuko ibhungu elingemuva labe limnwaya 
ngomlomo wesibhamu ezimbanjeni, ngakwesokudla. Yanyelela 
kancane inyoni emhlophe ilishiya ngemuva ibhungu lokuqala, 
okuyilo elabe liqale indaba. Nansiya ingena kuNoble Road 

35 



maqede ijikela kwesobunxele. Nansiya yenyuka ngoMoore 
Road yeqa uCleaver Road emarobhothini. Ithi lapho isiyela 
ngakuManning Road usho umsindo we-anti-hijack. 

“Yehla bhuti, usuphelile umsebenzi wakho. Thina 
sesiphuthumisa leli oda,” kusho ibhungu elisesihlalweni 
esingemuva, limnwaya izimbambo ngesibhamu okokugcina. 
Wehla eqhaqhazela, kuxega amadolo, ebonga ngenhliziyo 
njengoba izigebengu zabe zingamenzanga lutho. Wabe 
engabuzanga elangeni. Inyoni emhlophe yajikela kwesokudla 
kuManning Road. Yenyuka ngoBerea Road, yaphumela kuN3 
obheke eGoli. Phambili yachezukela kwesobunxele isiyothatha 
uN2 obheke KwaZulu. 

Kwaba yimizuzwana engatheni uNtuthuko emi onqenqemeni 
lomgwaqo kuduma ikhanda, kukhala izihlonono. Kusenjalo, nse 
imoto ebubende eceleni kwakhe. “Kunjani bhuti, abakulimazanga 
kodwa?” ebuza sakumemeza owabe ehleli eceleni komshayeli. 
Ubuza nje uvele ngewindi. Ayengekho amandla okumemeza 
kuNtuthuko njengoba novalo lwabe ludlala ngaye; ngakho-ke 
wathi ukusondela ecabanga nokuthi laba bantu bemoto ebubende 
babezomsiza. Sathi tshu kathathu isibhamu esinesigwinyamsindo. 
Khilikithi uNtuthuko. Kwakhala amathaya imoto ebubende 
iyoshona ngale lapho kwabe kusanda kusithela khona inyoni 
emhlophe. Kwenzeka lokhu nje naziya izinsizwa zabelungu 
ezimbili ziqonde lapho zipake khona imoto yazo. Zathathela 
ngejubane, zamqukula, zamlalisa esihlalweni esingemuva 
emotweni yazo; enye yacupha ngasezinyaweni zakhe ukuze imsize. 
“Entabeni Hospital! Entabeni Hospital!” kukhala uNtuthuko. 
Nebala imoto yenyuka ngaye uMoore Road, amalambu aphuzi 
elokhu ethi phayi phayi ikhombisa ukuthi yabe iphuthuma. 

36 



Yaweqa ebomvu amarobhothi kuManning Road. Yajikela 
kwesobunxele kuChelmsford Road. 

* * * 
Kwabe sekusele amamitha ayishumi ukuba uMaCele afike 
emotweni ngesikhathi ibhungu lincika kumyeni wakhe, 
limfaka emotweni. Washaywa wuvalo olunamandla woma. 
Wathi uyamemeza izwi do. Wathi uyakhala lutho ukuphuma 
izinyembezi. Wavula isikhwama ethi ukhipha iselula ukuze 
ashayele amaphoyisa. Isigebengu sesine, ayengasibonanga eduze 
kwakhe, sacabanga ukuthi wabe ekhipha isibhamu. Yisona 
esabe siyibone isafika inyoni emhlophe, sathinta abangane baso, 
kwahlelwa indlela yokuyiduna. Asibange sisabuza, sazidedela 
zabantathu esiswini sikaMaCele, yaba yinye esifubeni; wathi 
dinsi uMaCele, wathula. Babili kuphela abantu abakubona 
kwenzeka konke lokhu. Kwabe kuyinsizwa nentombi yayo, ngoba 
isigebengu lesi sabe sisebenzisa isibhamu esinesigwinyamsindo. 

37 



Izithandani zabe ziseduze, zezwa umsinjwana othi tshu! 
Zawuhlaba inhlali, hleze isigebengu sithathe kanye nakuzo. 
Isigebengu saqonda emotweni encane ebubende. Esihlalweni 
somshayeli kwakusanda kuhlala leliya bhungu elalincike 
uNtuthuko lamfaka kuyo inyoni emhlophe. Umdubuli kaMaCele 
ungena emotweni ebubende nje ivele isiyaduma. Imoto 
ebubende yalandela inyoni emhlophe buqama. Konke kwenzeka 
ngokushesha kungekho msindo. UNtuthuko wehliswa emotweni 
yakhe nje bayabona abasemotweni ebubende, bayasondela ukuze 
baqedele umsebenzi, kuhanjwe. 

kucela uMaSishi ethokozile. 

“Ungethuki Mama; kusemaphoyiseni eBerea lapha...” 

“Nanku umhlola bo! Iselula yengane yami ifunani 

emaphoyiseni?” 

38 



“Bavelelwe yingozi mama. Sicela niphuthume lapha 
emaphoyiseni eBerea.” 

“Kungaba ngcono ukuba nithole incazelo ephelele senilapha.” 

“Kulungile, siyeza,” kuphetha uMaSishi ngelokukhala. 
Kwakusaduma ikhanda kuMaSishi ezibuza eziphendula ukuthi 
wabe ezoshayela kanjani njengoba lwabe lumshaye lwameqa 
uvalo. Wabamba eyeka, waphuma engena emakamelweni. Iselula 
yakhe wayelokhu eyibambe ngesandla. Kusenjalo, yakhala maqede 
wethuka kakhulu, wayilahla phezu kombhede sengathi ulahla 
isinambuzane esinobuthi obuyingozi enkulu. Yaqhubeka yakhala 
khona lapho phezu kombhede. Wayicosha, wayivula ngesandla 
esinedumbe. 

“Langa’s residence, hello,” esho ngezwi lokukhala. 

“MaSishi kwenze njani? Ukhalelani?” kwabuza uLanga 
ethukile. “Sesiqalile ukuhlasela isiqalekiso. Ngakukhuza, 
awungilalelanga. Awu, kungcono ukufa kunokuzwa ubuhlungu 
obungaka! We we ma!” Wathi angampongoloza wayivala iselula 
yakhe, wazithanqaza embhedeni ekhihla esikaNandi. Wakuzwa 
loko kumpongoloza uMaZikhali, wacabanga ukuthi uMaSishi 
wabe evinjezelwe yizigebengu. Wathi qala qala wangabona 
sikhali uMaZikhali, wakhalela kulo i-ayina ayevele elisebenzisa. 
Wayinyomula ngokushesha ipulaki yalo odongeni, isandla 
sobunxele sayisonga ngokushesha intambo ye-ayina. Naye akazi 
ukuthi wazinyuka nini izitebhisi. 

“Baphi? Sebebalekile? Bathatheni? Baphume ngaphi? Kunjani, 
abakulimazanga?” Wabuza ehefuzela uMaZikhali, elindele 
ukugadla nge-ayina elabe lisashisa. UMaSishi wathi gubhu, wathi 
gxa gxa eqonde kuMaZikhali. Walithi thasi i-ayina, walimisa 
laphaya. Waphindela kuMaZikhali owabe eseyisigxobo nje, 
edideke ephelile. 

39 



“Ngibambe MaZikhali! Ngisingathe MaZikhali!” Washo 
eyoziphonsa kuMaZikhali kuhle kwengane iziphonsa kunina, 
ibalekela into eyesabayo. Wenza njengoba ayeceliwe uMaZikhali. 
Yinto ayejwayele le okuthiwa makayenze. Omame bomthandazo 
akhonza nabo bayenza njalo ngoLwesine lapho sebehlukana. 

Akekho owayekhulumisa omunye ngesikhathi imoto idla 
amagalani ibheke esiteshini samaphoyisa eBerea. Yilowo 
nalowo wayehlushwa yimicabango, eqagela okwakungase kube 
kwakwenzekile. Wabafikela bobabili umcabango wokuthi 
oNtuthuko benoMaCele babevelelwe yingozi yemoto. KuMaSishi 
kwabuye kwafika nomcabango wokuthi babedutshulwe 
kudunwa imoto yabo. Wathandaza ngenhliziyo ecela ukuthi 
makube babelimele nje okungatheni, baphuthunyiswa 
esibhedlela. Wamfikela nomcabango wokuthi kwakungase 
kube kwakuphazamisekile nokwabe kumumethwe nguMaCele. 
Wazesula ezesulile izinyembezi ezabe zikhongwa yile micabango. 
Wabona ukuthi impilo le iyinto engenasiqiniseko. Emahoreni 
ambalwa ayesanda kwedlula kwabe kujatshulelwe ukuza 

40 



kwamawele, kanti kuzothi kusenjalo kuzwakale lezi zindaba 
ezihlasimulisa umzimba. Imicabango yakhe yabe ilokhu 
intantatheke njalo yaze yafika esikhathini lapho sekungcwatshwa 
uNtuthuko noMaCele. Wawabona ngamehlo engqondo 
amabhokisi elinganisene, zehla kakhudlwana izinyembezi. 
Imicabango yasina idedelana nasekhanda likaLanga. 
Wazikhumbula izitha zakhe ngezikhathi esenamatekisi 
namasuphamakethe. Wacabanga ukuthi kwakungase kube 
ngezinye zazo ezabe zihlasele uNtuthuko noMaCele. Yabe 
ilokhu ibaxine njalo imicabango enjena baze bafika esiteshini 
samaphoyisa eBerea. ULanga wasipaka kahle isilahlamatende 
sakhe esihle. Behla kuso sebeyofuna iphoyisa elabe lishaye 
ucingo. Balithola, labachazela ngesizotha senhlonipho. Lathatha 
imininingwane yabo ephelele. Banikwa iselula kaMaCele, 
isikhwama sakhe kanye nezimpahla ayesanda kuzithenga. 

kuMaCele,” kuphawula uLanga ebuyisa izinhlonze. 

“Kusobala ukuthi inhloso yalezi zigebengu bekungukuthola 
imoto yendodana yenu. Okunye-ke wukuthi izinto ezithathiwe 
zisuke zandise ubufakazi obubophisa izigebengu. Asethembe 
nje ukuthi indodana yenu kaziyenzanga isilo sengubo.” Lasho 
ngomoya wokubazwela iphoyisa. 

Basuka emaphoyiseni baqonda emakhazeni kahulumeni 
kuGale Street. Wacishe waquleka uMaSishi ebona umakoti 
wakwakhe esethule okokugcina. Wacabanga abazukulu bakhe 
ababeshone bengasalibonanga nakanye ilanga, wavuma phansi. 
Kwaxegiswa ayekugqokile, wafafazwa ebusweni ngamanzi 
abandayo, wathi qwebu. Watatanyiswa sekuqondwe kuso 
isilahlamatende. 

“Asihlanze ngedela Nzimase, sibeke ithemba lethu kuMdali,” 
kusho uLanga ecaphuna emthandazweni kaMaZikhali. Kwaba 
sengathi ayethe angezwakala aphendulwa lawo mazwi. Iselula 

41 



kaMaSishi yakhala sengathi ithi makaswabuluke. Wabubuka 
ngamehlo akhathele ubuso bayo, wathi: “UMkhulu Somandla!” 
Washo eyivula. “Ntuthuko!” 

“Yes, how is he?” 

“His condition is stable. But there's a problem. You'll have to come 
over as soon as possible.” 

“I'm on my way.” 

“Ask for Doctor Freeman. Bye.” 

“Asiphuthume Entabeni Hospital!” kusho uMaSishi esebhekise 
kuLanga. Udokotela wabe echofoze iselula kaNtuthuko lapho 
sekuvele u-‘mother’. Kuthatha imizuzu emibili noma emithathu 
ukusuka kuGale Street uya Entabeni Hospital. Basebenzisa yona 
kanye indlela ezabe zihambe ngayo izinsizwa zabelungu. Kodwake 
bona babengakwazi lokho. 

“Izinhlamvu ezimbili zesibhamu zibhajwe ngaphakathi 
emzimbeni. Kube ngumusa weNkosi nje ukuthi zingadlavazeki 
izitho zomzimba ezingaphakathi. Kudingeka ukuba ahlinzwe 
akhishwe izinhlamvu zesibhamu. Ngesikhathi ehlinzwa uzokopha, 
kudingeke ukuba afakwe elinye igazi. Inkinga enkulu esibhekene 
nayo ngeyokuthi unohlobo lwegazi olungandile. Sesiwathinte 
wonke ama-blood bank, wonke ayalandula. Njengamanje silindele 
impendulo evela kwabeSouth African National Blood Transfusion 
Service,” kuchaza uDokotela Freeman ngesiNgisi. 

“Akuthathwe elakhe igazi ligcinwe, afakwe lona ngesikhathi 
esehlinzwa,” kuphawula uMaSishi njengomuntu owake waba 
ngumhlengikazi. 

“Kungaba yingozi enkulu ukwenza lokho. Wophile, futhi 
usentekenteke. Uma silinda ukuthi aze abe ngcono, kuzobe 
konakala lapho kubhajwe khona izinhlamvu zesibhamu. Yinye 

42 



kuphela indlela yokuphuma kule nkinga; ngukuthi kutholakale 
onegazi elifana nelakhe, futhi atholakale ngokushesha,” 
kugcizelela uDokotela Freeman ekhathazekile. AbakwaLanga 
bathatha imininingwane yezinsizwa zabelungu ezabe 
ziphuthumise uNtuthuko esibhedlela, bashiya eyabo, bavalelisa, 
bagoduka. Yize uLanga ayenenhliziyo yetshe, kodwa samthinta 
isimo sempilo yendodana yakhe. Wabona kahle ukuthi yabe 
iphansi kwethunzi lokufa. 

43 



ISAHLUKO SESINE 

Ngesikhathi ozul’az’ayithole bevimbezele abaduni 
benyoni emhlophe, uLanga wayehlezi ekamelweni lokudlela. 
Izindololwane zakhe zabe zithe ze etafuleni. Izandla zakhe 
ezivulekile zabe zisekele ikhanda zithe ngci ngapha nangapha 
ezinhlafunweni. Wabe ejulile ngomcabango, ethatha ebeka, 
akhe abuye abhidlize. UMaSishi wabe esanda kuqeda isiphuzo 
esibandayo. Indololwane yesandla sakhe sokudla yabe izimelele 

44 



etafuleni, isilevu sakhe sithe ze entendeni yesandla, iminwe 
ithe ne esihlathini. Amehlo akhe ayecwebe izinyembezi, 
ayethe mbe engilazini ayekade ephuza ngayo. Umuntu ongazi 
wayengamangala nje ukuthi yabe ibukwani kangaka ingilazi le, 
kanti ucabangela kuyo umntanomuntu. Ngesikade, wezwakala 
esethetha ethi: “Ngakutshela Langa, ngathi asiyondle leya ngane 
ngoba iyigazi lethu, kwasho kona-ke ukuthi kukhuluma umfazi, 
into engenamsebenzi. Wena-ke njengendoda wabona kungcono 
ukuthi uyibulale! Wakubona kuyinto elula nje ukuthi ubulale 
igazi lakho. Selokhu kwathi nhlo, ulandelwa ngamashwa umuntu 
obulala abegazi lakhe.” Wathi angathetha uMaSishi zaqala phansi 
izinyembezi kuye; zehla zelakanyana. 

“Uzodlula njengoba uzula kushoniwe nje. Bona abantu 
bazothini bekubona wehla wenyuka kube kushoniwe?” Wabuza 
esula izinyembezi uMaSishi. “Kangizuli, ngisayobikela umfundisi. 
Kubalulekile ukuthi ngisheshe ngimazise. Akufanele aze ayizwe 
ngabanye abantu le ndaba,” kuphendula uLanga ethatha okhiye 
bemoto, esukuma, ehamba. Nanguya eyokwehla ngezitebhisi 
eshiya uMaSishi esasula izinyembezi ezazenqaba ukunqamuka. 

45 



ULanga wayikhomba eMlazi imoto yakhe. Uhamba nje 
uyacabanga, uyakha abuye abhidlize, uyathatha uyabeka. Naye 
akazi ukuthi wafika kanjani eMlazi. Wabona ngemoto yakhe nje 
isithi nse egcekeni lomuzi womfundisi. 

“Sikhona nje lokho okungasho lutho mfundisi. Ngilethwe 
yikho ukungahambi kahle kwempilo njengoba ungibona ngilapha 
nje. Akasekho umakoti wakwami. Undodana usesibhedlela. 
Badutshulwe bedunwa imoto.” 

“Awu! Awu! Awu! Yini le ongitshela yona Langa? Nanku 
umhlaba ubhubha sibhekile bo! Umuntu usebulawa kalula 
kanjalo nje engenze nolunci? Uthi ukhona osazokuba notho uma 
abantu befa kalula kanje, befela amandla abo? Yenzeke kuphi 
le nto Sothole?” kubuza umfundisi ethukile. ULanga wayiqala 
phansi indaba wayilanda kafuphi. 

“Mhh! Sezifike ngempela izinsuku zokugcina! Umuntu ngeke 
aphinde aluzwe loluya lozolo lwe-soprano kaMrs Langa Junior! 
Akusikho ukuhlupheka, impela ngiyaphika. Akusikho neze 
ukuhlupheka okudala isihluku esingaka ezweni. Yizidakamizwa 
ezidala konke lokhu. Yimiphumela yezidakamizwa le!” 

46 



Washo enikina ikhanda umfundisi, ekhombisa ukwethuka 
nokuphatheka kabi emoyeni. 

“Kusaphithene izinto ekhanda lami mfundisi. Angisabuzi 
ukuthi siya kusiphi isitolo sempahla yokwakha,” kuphawula 
uLanga imoto isidlula emarobhothini akwa-V ibheke eTehuis. 

“Siya kulesi esiseRossburgh. Sizohamba ngo-freeway size 
siphume kuwo sesichezukela khona. Ngabanika ipulani, ngathi 
mababale konke, ukuze ibandla lisheshe lazi ukuthi kuzodingeka 
malini njengoba lifuna ukunweba indlu yesonto,” kuchaza 
umfundisi imoto isishoshela ku-freeway. 

“Kungase kube nenkingana encane njengoba intengo yempahla 
ishesha kangaka ukwenyuka.” 

“Ibandla belithembise ukusheshe linikele. Ubumkhulu impela 
umdlandla. Kodwa-ke phela ukukhuluma akufani nokwenza.” 

“Kona kunjalo impela mfundisi. Abantu bakhombisa 
umdlandla uma kusakhulunywa, bathi bohlololo uma 
sekwenziwa.” 

“Okuhle nje Sothole yikho ukuthi kazizobiza kakhulu izandla 
njengoba emaningana impela amadoda akufundele ukwakha.” 

“Cha, sengathi sibophele impela ngalapho mfundisi. Konje 
basukuma baba bangaki abakhi?” 

“Baba yisihlanu abakhi, baba yisikhombisa omapendane, 
baba bathathu abaxhumi bamapayipi. Sibophele ngempela. 
Sekungahlupha kona-ke nje ukuthi abantu laba babuye 
baqhubane ngamadolo.” Baxoxa ngokunwetshwa kwendlu 
yesonto baze bafika esitolo sempahla yokwakha. 

Balubukisisa uhla lwempahla yokwakha, bavumelana ngokuthi 
lwabe luphelele. Umfundisi wancinciza kaningi nekhanda 

47 



walinikina kaningi lapho ebona intengo yempahla ekhasini 
lesithathu. 

“What type of business are you running Mr Langa?” Wabuza 
emoyizela kancane umNdiya. 

“I run almost all types of businesses. I can even sell you if you allow 
me to.” Wahleka umfundisi, yahleka nemenenja. Lutho ukuhleka 
uLanga. Umfo kaLanga lo wawungafunga ukuthi kwabe kumbiza 
imali enkulu kabi ukuhleka. Yake yathi ukuthula isacabanga 
imenenja. Yathi isuka yabe imnika isaphulelo ngokuthenga 
ngokheshi. Bavumelana ngokuthi impahla yabe iyoze ithunyelwe 
emva kwezinsuku eziyishumi selikhokhile isheke. ULanga 
walisayina isheke, wayinika imenenja. Yalemukela maqede yabhala 
ohlwini lwezimpahla ukuthi zabe sezikhokhelwe ngesheke, kodwa 
ziyoze zithunyelwe lapho selikhokhile. Yafaka isigxivizo sesitolo 
yasayina, yanika uLanga, yabonga. ULanga nomfundisi bavalelisa 
baphuma. 

“Madoda, usekhokhile njalo umfo kaLanga!” Kwababaza 
umfundisi ngenhliziyo sebeqonde esontweni.“Ungehlulile 
singalwanga Sothole. Kanti ngihamba nawe nje ungifihlele 
induku emqubeni!” kubabaza umfundisi elula isandla exhawula, 
ebonga engaphezi kuLanga. 

48 



“Awu, kahle bo mfundisi. Usubonga sengathi ibandla 
sengilivulele amasango ezulu! Ayi, kwanele lokhu osukushilo,” 
kukhuza uLanga edumisa imoto, isuka. Bathi bangafika 
emgwaqweni omkhulu u-Edwin Swales, bajikela kwesokudla. 
Kwaba sengathi baphikelele eBluff, kanti bazosheshe bachezukele 
kwesokudla, sebeqonde ku-freeway obheke esikhumulweni 
sezindiza. Bachezukela kwesokudla sebeseduze naso. Yibo labaya 
beyodlula eTehuis, sebebuyela eMlazi. 

“Ukube wonke uwonke ubezihlupha ngokunikela ngegazi 
ibizosheshe isombululeke le nkinga yokutholela uNtuthuko igazi. 
Ngikholwa wukuthi ukhona umuntu onalolu hlobo lwegazi, 
kodwa akazi ngoba engakaze anikele ngegazi,” kuphawula 
umfundisi ebheke phansi, ecabanga. 

“Nami ngicabanga kanjalo mfundisi. Besingakahleli lutho 
mayelana nomngcwabo kaMaCele. Kodwa-ke angiboni lutho 
olungavimba ukuthi ube ngawo lo Mgqibelo esiya kuwo. Sizothi 
singabonisana nabalingani bese ngiyakwazisa mfundisi.” 

“Ngiyacabanga ukuthi inkonzo ingase ibe seThekwini, lapho 
wonke umuntu engafinyelela kalula khona,” kuphawula umfundisi. 

“Uke wayithi hloko naleyo uMaSishi. Kodwa-ke 
besingakanqumi ukuthi iyokuba kuphi. Sizothi singaluphothula 
uhlelo, bese ngiyakwazisa mfundisi,” kucacisa uLanga. 

“Nami ngizowuhlaba umkhosi ngoLwesine enkonzweni 
yomame. Angiphinde ngibonge umnikelo wakho Sothole. Ngiyazi 
ukuthi usenezindlela eziningi; ngakho-ke angingakubambezeli.” 
Umfundisi Mabuya wathandaza enxusa iNkosi ukuba ihambele 
emndenini wakwaLanga ecela nokuba kutholakale umuntu 
onegazi elabe lidingeka ukuze lisindise uNtuthuko. Umthandazo 
wamelapha uLanga, wagoduka sekuthe gidi; selikhona ithenjana 
lokuthi lingase litholakale igazi. 

49 



Udaba lokunwetshwa kwendlu yesonto lwabe ludingidwe 
ekhona uLanga. Wayemane wazithulela nje, kanti uyazi ukuthi 
wabe esazoshaya izibalo abone ukuthi uphonsa itshe elingakanani 
esivivaneni. 

“KukwaLanga. Sawubona.” 

“Yebo, sawubona. Ngicela ukukhuluma noMrs Langa.” 

“Nguye okhulumayo,” esho ngezwi elivevezelayo. 

“NguCynthia Madlabane lona. Ngisebenzela i-South African 

National Blood Transfusion Service. Ngifona mayelana negazi 
okufanele silitholele indodana yakho uNtuthuko.” 

“Yebo ndodakazi.” Seluthe ukwehla manje uvalo kuMaSishi. 

“Kunenhlansana yethemba ethi loko loko kude. Sake 
saba nalo igazi elinjena eminyakeni eyisikhombisa eyedlule. 
Owayenikele ngalo wayefunda eNkamana High School, eVryheid. 
Sizama ukumthungatha njengamanje. Ngeshwa elikhulu 
izingcingo zikathelefoni kazisebenzi namuhla eVryheid. Izolo 
bekunesivunguvungu esibi esiwise imithi kwanqamuka izintambo 
zikathelefoni. Kungaba wukuhlakanipha ukuthi niphuthume 
khona kusasa ekuseni.” Labuya ngokushesha ithemba kuMaSishi, 
waswabuluka, lancipha nedumbe. 

“Sizovukela khona kusasa, noma kanjani. Angicele igama 
lalowo mfundi.” 

“Igama nguNqoba Mzobe. I-blood group yakhe sayiqamba 
sathi i-Mzobe Factor.” 

“Awu, angake asinqobele kodwa umntakaMzobe! Sengibhalile. 
Kusekhona okunye?” Usemagange manje uMaSishi. 

50 



“Angikuyalele indlela eya eNkamana High School, mama. 
Niyochezu e...” 

Labe selibantubahle ngesikhathi kungena ucingo lukaLanga 
lumazisa ukuthi yabe isibuyile inyoni emhlophe. Lezo zindaba 
zalikhulisa ithemba kuMaSishi. Yaphenduka yaba yilahle 
elivuthayo inhlansana ayekhulume ngayo uCynthia Madlabane. 
Lelo themba lamenza wayibona isisenqulwini iNkamana High 
School. Kusihlwa zaphuma ziphumile izingcingo kwaLanga 
zihlaba umkhosi ngokudlula emhlabeni kukaMaCele kanye 
nokulimala kukaNtuthuko. 

Uhuntshu lonyanyavu lwaphuma ngesabathakathi 
kwaLanga. Lwabe lushayelwa ngumninilo, uMaSishi ehlezi 
eceleni komshayeli. Lwathi lungangena ku-N2, uthelawayeka 
womgwaqo obheke KwaZulu, walukhulula umfo kaLanga. Kwabe 
kulokhu kuphazamisa wona la masango okukhokhwa kuwona. 
Lwachezuka lapho seluqondene neGingindlovu. Yilo loluya 
lushosholoza lubheke Eshowe. Nantuya lusishiya kwesokudla 
isakhiwo esake sabizwa ngeShowe College of Education, idolobha 
lasala kwesobunxele. Lwayenyuka sengathi iyithafa iNdundulu. 
Imakwabo le ayihambi iyanyelela, ayizwa jika, ayizwa ntaba. 

Kwathi kusa nge, uhuntshu lonyanyavu lwabe ludlula 
eMelmoth. Ijubane selehle kakhulu manje. Seluhamba sengathi 
luyabukisa, kanti luhlonipha imibundu yomgwaqo ekhombisa 
ukuthi kufanele lehliswe kakhulu ijubane kule ndawo. Izimoto 
ezabe ziphambana nalo zabe zilokhu zithi phayi phayi izibani. 
ULanga wayecabanga ukuthi zabe zimbikela ukuthi kwabe 
kunamaphoyisa omgwaqo phambili. Kwaze kwasiza uMaSishi. 

“Njengoba bekukhanyisela izibani nje, basho ukuthi cisha 
ezemoto yakho ngoba sekuyakhanya.” 

51 



“Ngiyabonga,” kubonga uLanga ecisha izibani zonyanyavu 
lwakhe. Babeqala ukukhulumisana selokhu kuphunyiwe ekhaya. 
UMaSishi wayelokhu ethule ecabanga ngokujulile. Wayezitshela 
ukuthi lezi zinkinga zabe zihehwe yisiqalekiso esabe silandela 
uLanga. Ukuba wayengasabi ihlazo, engasabi ukuhlekwa ngabantu 
ngabe kade ahlukanisa nalo nhliziyoyetshe kaSathane onguLanga. 
Namanje uthule nje ucabanga yona eyokwehlukanisa noLanga. 
Ubona kahle ukuthi naye azomthola amachaphazelo esiqalekiso 
uma engahlukani noLanga. Cha, akudlule umngcwabo kaMaCele, 
kusinde uNtuthuko, aphume aphele emagcekeni akwaLanga; 
ayoziqalela impilo entsha. Akusho lutho ukuthi usemdala. Ingani 
nabelungu bahlale bethi: “It’s never too late to mend.” 

Kwabe sekusele kancane ukuba bangene edolobheni iVryheid 
ngesikhathi bebona ibhodi ekhombisa eNkamana High School. 
ULanga walehlisa kakhulu ijubane, wajikela kwesobunxele. 
Zavela izakhiwo ezinhle, ezinombala obubende nomhlophe. 
Kwaba sengathi buyabaqhweba ubuhle bazo, buthi: “Sondelani, 
musani ukwesaba.” Kunjalo, lwabe selubuyile futhi lolo luvalo 
kubo bobabili. Konje iNkosi ingabenzela nje umusa utholakale 
umkhondo womfana owayefunda kulesi sikole, litholakale igazi, 
isinde indodana yabo? 

Unyanyavu lweza kancane kuhle kukamakoti engena emzini 
ekhophoza, enyathela kancane, ebahlonipha bonke abasemzini, 
abasaphila nabangasekho. Bake bathi ukulinda kulo unyanyavu 
ngoba kwabe kusesekuseni, kungakavulwa ehhovisi. Kwathi 
kungavulwa baqonda kulo, bangena ngesizotha esinenhlonipho, 
kuhle kwesoni sizovuma izono kumfundisi. 

52 



Yisikole samaRoma lesi, abantu abathi bewuthanda 
bewenzisisa umsebenzi wabo babe bewuhlonipha kakhulu. Konke 
okwabo kuhleleke kahle. Yathintwathintwa lapha nalaphaya 
ikhompiyutha yakuveza okwabe kufunwa. 

“Sibonga kakhulu. Sesizothinta abe-blood transfusion,” 
kubonga uMaSishi besukuma. 

“Hlalelani ethembeni, uzonisiza, ulungile, unobuntu. 
Wayedume isikole sonke ngesiNgisi sakhe esihle kanye 
nokuhlakanipha kwakhe.” 

“Sibonge kakhulu ndodakazi; sesicela indlela,” kuvalelisa 
uLanga. “Nihambe kahle,” kuvalelisa intombazane ngenhlonipho. 
Kwaba wukungena nje emotweni, uMaSishi wakhipha iselula 
yakhe esikhwameni eseshayela uCynthia Madlabane. Wachazela 
uCynthia ngaloko ababekutsheliwe. 

“Ayi, sekulungile, asihambe,” kusho uMaSishi emva 
kokukhuluma noCynthia. Lwanyathela kancane unyanyavu 
lukaLanga lwaze lwayongena emgwaqweni omkhulu. Lwajikela 
kwesokudla, lwathi lungaqonda waludedela lwaciba, selubuyela 
eThekwini. Bafika ekhaya esebalindele uMaZikhali. Bangena 
etafuleni badla okwasemini; lowo nalowo wehlisa ngakuthandayo. 
ULanga wadla maqede wathatha ibhantshi lakhe esephuthuma 
emhlanganweni wenye yezinkampani anamasheya kuzo. 
Kulokhu-ke waphuma ngesilahla matende sakhe. UMaSishi 
wayekhathele eyingcuba. Ukugqilazeka komqondo kwabe 
kuwucobe kwawuqeda umzimba. Ukukhala kocingo lwasendlini 
kwawuphaphamisa lowo mzimba owabe ukhathele. Walucosha 
ethukile esaba ukuthi kwakungase kube lwaluvela esibhedlela 
lubika ezibuhlungu. 

53 



“Langa’s residence, good day.” 

“Ewu, mntanami! Okwenzayo kuyobongwa ezulwini,” 
kubonga uMaSishi sekuthe gidi kuye. 

“Akuphendulanga muntu kubo kaNqoba; ngibe sengifonela 
kubo kamngane wakhe, ngathola inamba yakhe yasemsebenzini. 
Ngigcine ngimtholile. Uthi uNqoba wamgcina eseHarvard 
College, eMelika. Uthe angimfonele kusihlwa ekhaya ukuze 
anginike inamba yaseHarvard College. Ngizofonela eMelika 
namhlanje ebusuku. Njengoba iMelika ingale komhlaba, izikhathi 
zethu ziyaphambana. Uma kusemini kithina kusuke kusebusuku 
kubona. Sengiyokuthinta kusasa ekuseni ngikwazise ukuthi 
kuhamba kanjani,” kuchaza uCynthia enethemba. Waphefumula 
kakhulu uMaSishi, okomuntu ephelelwa yithemba lokugcina. 

“Ungalilahli ithemba Mama, sizomthola ngoba kayikho 
impunga yehlathi,” kusho uCynthia ezama ukusimamisa ithemba 
kuMaSishi. 

“Ayi, kulungile mntanami, sengiyozwa ngawe. Ngibongile. 
Usale kahle.” Laphela nya ithemba kuMaSishi. “Igazi lomuntu 
ophesheya kwezilwandle liyofika nini kuleli?” Wazibuza 
ekhuluma yedwa njengohlanya. Kwamane kwacaca kuye ukuthi 
uNtuthuko wabe ezolandela ezithendeni zomkakhe uMaCele. 
Wayibona ngamehlo engqondo imingcwabo yabo ishiyana 
ngamasonto noma ngezinyanga. Kwaba sengathi kukhona 
omhlebelayo othi, “Hhayi bo, izingcingo ziyashesha, amabhanoyi 
ayashesha; ubuchwepheshe besimanje sebuzenze zaba lula izinto. 
Ubuchwepheshe sebuwufinyeze kakhulu umhlaba; usuvele waba 
ngangentende yesandla. Kungashesha ukusuka kwegazi eMelika 
liza lapha eThekwini.” Lo mcabango waphinda walenyusa 
futhi ithemba mayelana nempilo yendodana yakhe. Waqonda 
ekamelweni lokulala, wathatha isihlwathi. Waphaphama emva 

54 



kwehora, wenza imisebenzi eminingi ethi uziba ukukhathazeka 
emoyeni. 

UMaSishi waze waphaphama ngelesishiyagalombili ekuseni. 
Akuvumanga ukuthi aphume embhedeni. Laphela ihora 
ecambalele, ecabanga. Lwakhala lwamethusa futhi ucingo 
lwasendlini. Isimo sempilo kaNtuthuko sasimenza ahlale ethukile. 
Walucosha esho umthandazo omncane ngenhliziyo. 

“KukwaLanga, sawubona.” 

“Sawubona Mama. Sekuyiyo futhi leyo ntombazane, 
uCynthia. Khululeka-ke kulokhu ngoba ngiphethe ezimnandi 
zodwa. Angifinyeze indaba ngokuthi ngikucele ulunge uze ngapha 
ngoba sizokuba nohambo nawe. Kubalulekile ukuthi ngihambe 

nawe ukuze...” 

“Sengisendleni Mntanami! Bye for now.” 

“Bye Mama.” Kwakungasavumi alinde kuze kuphele 
inkulumo uMaSishi. Elokuthi izindaba zabe zimnandi zonke 
lavele lamnika amaphiko okundiza. Wawendlula ngokushesha 
umbhede, wangena eshaweni etatazela. Insipho yakhetha amabala 
emzimbeni, ezitshela ukuthi akulutho ngoba uwugeza kabili 
ngelanga. Sasingekho nhlobo isikhathi sokuthi insipho iwuthinte 
wonke umzimba. Waphuma eshaweni wangena kwezikanokusho. 
Wagaxa ithawula elikhulu emahlombe, lalengela esifubeni. 
Wahlala phambi kwesibuko esikhulu, waziphophotha esheshisa. 
Wasonga ithawula, walibeka endaweni yalo. Waqonda esibukweni 
eside, wazibuka macala wonke; waphinda wazilungilungisa. 
Waphinda wazibuka macala wonke, weneliseka. Cha, 
wayekhethile umfo kaLanga. Yayimi kahle imanzi yakhe, ikhanya 

55 



ngebala, ilingene ngomzimba, ilishiyile igabade. Yayinganqoba 
kalula emncintiswaneni wezitho. Yayisho ngothotho lwamazinyo 
anetsako elincane. Usizi lwalezo zinsuku lwase luwancishe 
ilungelo lokubonwa yilanga lawo mazinyo emanzi kaLanga. 
Akukho owawungakusola kulobuya buso. Imanzi kaLanga le 
wawungeke usho ukuthi yabe isiyihlanganisile iminyaka yobudala 
engama-62 ngoba yabe inesigubo esihle kakhulu; kuyile nhlobo 
eguga nobuhle bayo. 

“NguCynthia okhulumayo. Sawubona.” 

“Sawubona Mntanami. Ngiyaxolisa ngane yami; ngisuke 
ngagajwa yinjabulo, ngangabe ngisayibuza indlela eza lapho,” 
kuxolisa uMaSishi enamahlonyana. 

“Bengithi umama uyayazi, ngizwa esheshe evalelisa 
ngisazochaza. Thatha ipeni nephepha Ma, ukuze ungaduki. Kona 
kuyindawo ethe ukucasha kancane.” Wachaza ngesikhulu isineke 
lesi uCynthia. 

“Ngiyocela uphinde ungishayele Ma uma kwenzeka uduka,” 
kuphetha uCynthia. 

“Ngizokwenza kanjalo Ngane yami. Ngibonge kakhulu. 
Usale.” 

UMaSishi wehla izitebhisi zakwakhe eseyidambise kakhulu 
intokozo eyabe icishe yamlethela umsangano. Wathi angafika 
emotweni yakhe, wabheka umoya emasondweni, amanzi kanye 
nowoyela. Nakuba kuyinto okufanele yenziwe yibo bonke 
abashayeli lena, kodwa uMaSishi wayezama ukwehlisa amaphaphu 
ngayo. Wadumisa imoto, wathi ungenyuka kahle uwoyela 
zaya. Wadlula eGateway, wangena ku-N2 obheke eningizimu. 

56 



Wakuqaphela nokuthi ahambe ngesivinini esisemthethweni. 
Nanguya echezukela emgwaqweni obheke eMaritzburg. Wayishiya 
kwesobunxele iPavilion, esentweza ngo-N3 ephikelele ePinetown. 
Wathi angadlula ngaphansi kwebhuloho elilandela elasePavilion, 
waqala ukuncika kwesobunxele. Umgwaqo usuya ngokwehlela 
manje. Nansiya iCowies Hill ngaphesheya, kwesokudla. Hha, 
nansiya ibhodi, okuthiwe achezukele kuyo kwesobunxele. Athi 
angachezuka alehlise kakhulu ijubane lize lifike kumakhilomitha 
angama-60 abhalwe ebhodini. Athi angadlula phezu kwebhuloho 
eliphezu kuka-N3, abone ibhodi elithi ijubane eliphezulu 
kule ndawo ngamakhilomitha angama-80 ngehora, ancike 
kwesobunxele. Cha, konke kuhamba njengoba echazile uCynthia. 
Emva kwebangana elingatheni, alibone ibhodi kwesobunxele, 
lithi New Germany, Sarnia, Stapleton Road, achezukele kulo. 
Yena-ke akayi kulezi zindawo. Athi engakahambi ngisho nekhulu 
lamamitha echezukile, awubone umgwaqo onebhodi elithi Eden 
Road, angene kuwo ejikela kwesobunxele. Manje usehamba 
sengathi uphindela emuva egudla umgwaqo akade eze ngawo. Le 
ndawo asehamba kuyo ibukeka iyipulazi elihle, elinakekelwayo. 
Kude le phambili, ubona amafulethi ambethe intaba, asuka phansi 
enyuke nayo. Kazi ahlala abantu abangaki amafulethi amaningi 
kangakaya? Athi esazibuza lo mbuzo abone ibhodi enkulu ibhaliwe 
ukuthi Paradise Valley Nature Reserve. Kwesokudla, kukhona 
enye ibhodi ebhalwe ukuthi South African National Blood 
Transfusion Service. Yona-ke inomcibisholo okhomba kwesokudla; 
emgwaqweni oxhantelayo. Achezukele kuwona uMaSishi. 
Athi esahambe ibangana elingatheni, azithele ebhulohweni 
elingumngcingo, ezingenakuphambana kulo izimoto. Abone 
ukuthi linqamula phezu kuka-N3. Ahambe ibangana, athushukele 
esakhiweni esikhulu; esizungezwe yimithi emide. Sisodwa lesi 
sakhiwo kule ndawo esapulazi. 

57 



wadluliswa esekhonjiswe lapho ayezopaka khona; wakhonjiswa 
nalapho ayezothola khona uCynthia. Wangena, babonana, 
bajabulelana, baxhawulana. “Mntanami, iNkosi iyokubusisa 
ngalo msebenzi omuhle kangaka owenzela abantu bakini,” kusho 
uMaSishi emva kokuba sebebuzene impilo. “Indaba yinde mama, 
kodwa ngizoshaya ngezimfuphi. Wathi angaphasa i-LLB. wenza 
ama-articles akhe enkampanini yabameli khona lapha eThekwini. 
Emva kwalokho wathola umfundaze owamyisa eHarvard College, 
eMelika. Wathi angaqeda wajoyina inkampani yabameli khona 
le. Waqhubeka nokufunda esebenza khona le. Usaqede unyaka 
owodwa ebuyile. Manje useyi-Advocate khona lapha eThekwini. 
Sengifonile, kwathiwa singamthola. Ngenhlanhla akayi enkantolo 
namuhla. Amachamber ama-Advocate aku-Smith Street eduze 
kukaSalmon Grove. Ngibone kufanele ukuthi sihambe sobabili. 
Mina ngiyophendula uma enemibuzo mayelana nokunikela 
ngegazi. Umama uyochaza uma efuna ukwazi ngesiguli esidinga 
igazi. Abantu bemithetho laba banemicikilisho yabo esingeke 
sayiqonda. Kubalulekile ukuthi simhlomele ngazo zonke izindlela 
njengoba siphuthuma ukuba lisheshe litholakale leli gazi.” Wathi 
angachaza uCynthia, wathatha isikhwama sakhe, wasukuma. 

Onogada bambuka uCynthia ehamba noMaSishi, bacabanga 
ukuthi wabe engunina. Babelingana ngobude, uMaSishi ethe 
ukuba ngaphezulu ngobungako bomzimba, befana ngokuma. 
Imoto kaMaSishi yafika yama eduze kwalowaya msweswana 
webhuloho. Kwawela eyabe ifike kuqala ivela ngakolunye 
uhlangothi. 

“Yini kungavele kuthiwe niseParadise Valley?” kubuza 
uMaSishi lapho imoto isifulathela amafulethi aqaqele intaba. 

58 



“Umphakathi ungaduka kakhulu njengoba kuyindawo encane 
engadumile; kanti iPinetown inkulu iyaziwa,” kuphendula 
uCynthia amehlo ewahlabe phambili. 

“Ukuba besijikela kwesobunxele, uStapleton Road lo 
ubuzosidonsa njalo uze uyosifaka koSarnia nakoNorthdene,” 
kuchaza uCynthia imoto isavalelwe yiwo amarobhothi. 

Yathi isanda kujika, yaphuma ngaphansi kwebhuloho elikhulu, 
elihamba eziya nezivela koKloof nasedolobheni iPinetown. Yathi 
lapho iphuma nje ngaphansi kwebhuloho uCynthia wabe ethi 
mayijikele kwesokudla. 

“Ubuzosibhekisaphi lo mgwaqo ukuba siqhubeke nawo?” 
kubuza uMaSishi imoto isijika. 

“Lo mgwaqo uthi ungeqa u-Old Main Road, kushintshe 
igama ube ngu-Otto Volek Road odabula iNew Germany, ugudle 
iClermont, ukudonsele KwaDabeka. Ncika kwesobunxele-ke 
manje,” kucacisa uCynthia lapho imoto isingene kuM-13 othi 
uvela koKloof ube uqonde eWestville, eSherwood nakoMayville. 

“Hha, sesiyongena ku-N3 osiholela eThekwini! Nakhuya 
kwesokudla lapho ngichezuke khona ngisaya kuwena. Awu kanti 
ilula le ndlela,” kusho uMaSishi ekhululeka. Wabona ukuthi wabe 
eseyozihambela kalula eseyedwa. Umqondo wakhe wabe usathe 
ukuhlaba ikhefu ekugqilazweni yixhala lokutholela uNtuthuko 
igazi. 

“Mhh, sengathi iNkosi ingasenzela umusa, sibe nonyawo 
oluhle,” kusho uCynthia imoto ilokhu ihululuke njalo, ishiya 
iPavilion kwesokudla. 

“Ungasashongo ngane yami,” kunanela uMaSishi lumuthi 
heqe uvalo. 

Kwabe kuseyilolo luvalo olufikela noma ngubani uma isiseduze 
impumelelo ekade yalindelwa. Imoto yaqonda njalo, yangena 

59 



ngoCommercial Road eThekwini. Yameqa uField Street, yajikela 
kwesokudla kuGardiner Street. Yameqa uWest Street, yajikela 
kwesokudla kuSmith Street. 

UMaSishi yena wabe engakhululekile ngokuphelele. Wabe 
enovadlwana naye ayengazi ukuthi ngolwani. Kwabe kunentwana 
eyabe ilokhu idambisa ithemba lakhe. Ayi, mhlawumbe yilolu 
valo oluye lushaye umuntu uma isiseduze kakhulu impumelelo 
yakhe. Luyafika kumfundi uma sekubhalwa ukuhlolwa, lumshaye 
noma azi kahle ukuthi uzophasa. Luyafika nakumakoti uma 
sezisondele izinsuku zomshado wakhe. Lwake lwafika nakuye 
uMaSishi lapho esezoshada naye uLancelot Langa lo. Ayi, akahlale 
ethembeni; kuzolunga. 

Bafika ikheshi likhamisile, kusengathi lithi: “Senilibelephi? 
Kade nginilindile.” Bangena, labagwinya, lenyuka nabo. Bathi 
bangehla kulo bathatha amanyathelo ambalwa, bangena ehhovisi. 

“Ngicela nilinde kancane nje, ukhona asakhuluma naye,” 
kusho intokazi eyabe isebenza ngekhompiyutha ehhovisaneni 
elabe lisa-reception. 

60 



“Siyabonga. Sizolinda,” kuphendula uCynthia enethemba 
eliphelele. Wathi eligwinya wabe ethi thushu u-Advocate Nqoba 
Mzobe ephuma ehhovisi lakhe ehamba nondanda lwensizwa 
yomlungu. Wababingelela, wadlula nensizwa yomlungu, basithela 
ngale ephaseji. 

“Yebo, uyena. Ungamdeleli ubona esemncane. Impumelelo 
yakhe yindala kakhulu kunaye. Usuke uneshwa elingandile uma 
ehlulekile ukukuwinela icala. Uma ebukhali kanje, esemncane 
kanje, angazi ukuthi uyobe esenjani lapho eseyinsizwa evuthiwe.” 
Yasho iziqhubekela nokubhala intokazi yekhompiyutha. 

“Kwakona nje ukuthi uke wadlula eHarvard College 
kukhomba ukuthi kuchithekiwe lapha kuye,” kusho uCynthia 
ekhomba isiphongo sakhe. 

“Yena waphiwa ngalapho. Uke aphase izinto ezimbili ngonyaka 
owodwa, athweswe iminyezane ngapha, abuye athweswe eminye 
ngale.” 

“Mhh! Ngiyababongela abazali bakhe. Kazi bathini uma 
ingane yabo...” Akabange esaqeda uCynthia ngoba u-Advocate 
Mzobe wavele wathi thushu engakalindelwa muntu. 

“Seningangena.” Washo evula isandla esibhekise ehhovisi 
lakhe. Wabakhomba ezihlalweni ezimbili ezabe ziphambi 
kwedeski lakhe. Bathi bangahlala, naye wahlala ngale kwedeski. 

“Ngcolwane, Walawala, nina enafundisa abantu ukuhleka,” 
kuthakazela uCynthia ngaphambi kokuba ethule uMaSishi, naye 
azethule, ethule nodaba olwabe lubalethe kuye. Akakhombisanga 
kukitazeka uNqoba. UCynthia benoMaSishi bacabanga ukuthi 
kwabe kungukufunda kakhulu okwabe kumenza angakuthakaseli 
ukuthakazelwa. Kwabe kugeje kakhulu ukucabanga kwabo. 

“Ngubani ummeli ophethe icala lenu?” kubuza uNqoba 
edlalisa ipeni elabe selilungele ukubhala. 

61 



“Angiqale ngokuchaza udaba esize ngalo Ngcolwane,” kusho 
uCynthia ebona ukuthi uNqoba wabe ecabanga ukuthi beze 
ngecala. 

“Konje uthe ngubani lo mlisa osesibhedlela?” kubuza uNqoba 
ecabanga. “NguNtuthuko Langa. NguNkosikazi Langa lona 
engihamba naye, ungunina kaNtuthuko,” kuphendula uCynthia 
ethanda ukudideka ngoba wayecabanga ukuthi wabe esechaze 
kahle, sekufanele kulandele ukuthi uNqoba anganikela nini 
ngegazi. 

“Bahlalaphi abakwaLanga?” kubuza uNqoba ecabanga ebheke 
uCynthia ezinhlamvini zamehlo sengathi wabe embeka icala 
elithile. UCynthia wabheka ngakuMaSishi ekhombisa ukuthi 
kwabe sekufanele kuphendule yena. 

“Bese sineminyaka eminingi sihlala komazakhele bakwa-D. 
eMlazi; kodwa manje sesihlala eMhlanga Ridge.” Liqhubeke 
nokubhala ipeni likaNqoba. 

“Yimuphi lo Langa? Akusiye lo onamasuphamakethe, 

62 



amabhodlelasitolo, amabhusha amaningi ezindaweni ezehlukene 
kanye nendathane yamatekisi?” kubuza uNqoba ebuyise 
izinhlonze, ejulile ngomcabango. Abone uCynthia ukuthi 
kunentwana ethile engahambi kahle, kodwa ahluleke ukuyiqagela. 
Aqale ukwethuka noMaSishi; ecabanga ngezindlela zobugebengu 
bukaLanga. Kazi le ngane yabantu imazela buphi-ke ubugebengu? 
Athi esazibuza lowo mbuzo, akhumbule ukuthi kufanele 
aphendule lo mbuzo obuzwe nguNqoba. 

“Le ndodana yenu esesibhedlela, yilena eyake yafunda 
eMariannhill, yaxoshelwa imikhutshana yayo engasile, yaliqedela 
eVukuzakhe High eMlazi ibanga leshumi nambili?” Usethuke 
ngempela uMaSishi manje. Ubona kahle ukuthi lo mfana wazi 
konke ngomndeni wakhe. Abone ukuthi kufanele alikhulume 
lonke iqiniso njengoba linjalo. Ukuqamba amanga kungase 
kwenze ukuthi lingatholakali leli gazi. Aphendule ngenhlonipho 
ekhombisa ukucela uxolo uMaSishi, kukhona nokuzibuza ukuthi 
kazi iyophelela kuphi le mibuzo. 

“Yebo, iyona mntanami.” Athi angavuma buguqubale 
ngokushesha ubuso bukaNqoba, kuhle kwezulu lihloma 
ngokushesha, lizothi lingaduma lidale omkhulu umonakalo. 
Waxegisa uthayi maqede wasukuma sengathi uzogadla kuzwele. 
Wayaluza ehhovisi kusengathi ufuna ukugadla, kodwa manje 
akekho lapha lo muntu afuna ukugadla kuye. Udideke uphelile 
manje uCynthia. Usebona kahle ukuthi lukhulu lonakele, 
kodwa akulula ukuqagela ukuthi yini ngempela eyonakele. 
OkukaMaSishi ukudideka kuxubene novalo. Ayeke ukwehla 
enyuka nehhovisi uNqoba. Bathuke bagoqane lapho sebembona 
eza ngakubo. Ahlale phambi kwabo, abagqolozele ngamehlo 
asephenduke ababomvu ngokushesha, amumethe izinyembezi. 

63 



Akasabhekeki ngempela manje, nabo sebembuka ngokumeba. 
“Sicela ukuba usikhulule Advocate Mzobe. Sicela usichazele 
ukuthi sesikone ngani, ukuze sithi sixolisa sibe sixolisela into 
esiyaziyo,” kuncenga uCynthia eqhaqhazeliswa wuvalo. 

“Angazi ngane yami. Angazi ngempela, ngempela, ngempela.” 

“Umenzi uyakhohlwa, umenziwa akakhohlwa. Kodwake 
kungenzeka ukuthi kawazi ngempela njengoba usho nje, 
ngoba amadoda abole njengomyeni wakho benendodana yakho 
kawaxoxi ngamanyala awenza phandle la.” Lumshaye kakhulu 
uvalo uMaSishi esecabanga ngesihluku esenziwa nguLanga 
benoNtuthuko, ayecabanga ukuthi yiso esabe silethe isiqalekiso 
kwaLanga. 

“Kunjengoba usho nje mntanami. Linjalo iningi labantu 
besilisa.” Usemane uyavuma nje, usebona kahle ukuthi ngeke 
litholakale leli gazi uma ekhuluma kanje lo mfana elizocelwa 
kuye. 

“Indodana yakho... Ngisho yona le elele esibhedlela; 
yadlwengula intombazane eyayifunda nayo. Yakhulelwa leyo 
ntombazane. Indodana yakho yaliphika icala. Yazalwa ingane, 
kwaqhathaniswa igazi, kwahlaluka ukuthi ngeyendodana 
yakho ingane. Yaphuma kumyeni wakho imali yokondla leyo 
ngane ngoba indodana yakho yabe isafunda. Uyakwazi lokhu 
engikushoyo noma awukwazi?” Wabuza ngesankahlu sengathi 
ubuza ummangalelwa enkantolo. 

“Ngangifihlelwa, kodwa ngagcina sengikwazile ngoba abantu 
bayakhuluma phandle la,” kuphendula uMaSishi ephihlika 
ekhala. Asukume uNqoba aye le nale. Babone oMaSishi 
benoCynthia ukuthi wenza le nto eyenziwa ngabanye babameli 
enkantolo uma sebezodedela izinguzunga zemibuzo. Bacabange 

64 



ukuthi kungase kube uNqoba lo uyisihlobo sentombazane 
eyanukubezwa nguNtuthuko ngokocansi. 

“Kuthiwa..., kuthiwa..., kuthiwa wathumela umfana mumbe 
ukuba ayokupha izingane uswidi, yona wayinika uswidi 
onobuthi.” Athi angaphendula uMaSishi yehle impophoma 
yezinyembezi kuye. 

“Awu! Awu! Awu!” kubabaza uCynthia ehlina ethwala izandla 
ekhanda, esukuma sengathi uzwa obukhulu ubuhlungu. 

“Kwenzekani emva kokuba umfanyana lowo esedle uswidi 
onophoyizeni?” Akhale aphimisele uMaSishi ngaphambi kokuba 
aphendule. 

“Kuthiwa washona.” Ababaze ekhala uCynthia, uMaSishi 
ebibitheka. 

“Yiqiniso ukuthi umyeni wakho wabulala le ngane yomfana 
ngoba ethi yena akanayo imali yokondla izibi?” 

“Kuthiwa washo kanjalo.” 

“UNkulunkulu uyamlonda umuntu wakhe uma esafuna 
ukuthi lowo muntu enze imisebenzi ethile. Lowo mfanyana 
wathi angasinda esibhedlela, washushumbiswa wayofihlwa ndawo 
thize.” Wathi angezwa lawo mazwi uMaSishi, waphefumula 
kakhulu. Kwaba sengathi kusuke itshe elikhulu emahlombe akhe. 

“Awu! Umkhulu Somandla! Umkhulu uyesabeka!” 
kukhululeka uMaSishi kubonakala ukuthi ibimphethe kabi 
indaba yokuthi umyeni wakhe wabulala ingane engenacala. 

“Kuyisifiso sami esikhulu ukuyibona leyo ngane ngoba iyigazi 
lami. Kubi okwenziwa yindodana yami. Kubi kakhulu okwenziwa 
ngumyeni wami.” Washo ebibitheka uMaSishi kubonakala 
ukuthi ayekusho kwabe kusuka ekujuleni kwenhliziyo yakhe. 

65 



Emqondweni kaNqoba kwacaca ukuthi wabe emsulwa kuyo 
yonke le nto lo muntu wesifazane. Wabona kahle ukuthi wabe 
engenacala kulokho okwabe kwenziwe nguLanga, nendodana 
yakhe kuThobile nendodana yakhe. 

“Mayibongwe iNkosi! Makadunyiswe oPhezukonke!” 
Washo esula izinyembezi uMaSishi ekhombisa ukukhululeka 
ngaphakathi. Wasibuka lesi simo uNqoba wathinteka emoyeni. 

“Sengizocela izinto ezimbili kuwena mntanami. Ngicela 
ungihlanganise nale ngane eyigazi lami, bese kuba yisicelo 
esize ngaso, isicelo segazi,” kuncenga uMaSishi ngokukhulu 
ukuzithoba. Kwaba yisikhathi emile, ebabuka uNqoba. 
Waphendula ngesikade. 

“Angiboni ukuthi sizophumelela isicelo sakho sesibili ngoba 
umyeni wakho ngeke athande ukuthi indodana yakhe ifakwe igazi 
lezibi. Usinikwe ungakasiceli isicelo sakho sokuqala. Lo mfana 
ofuna ukumbona nguye lo okhuluma phambi kwakho.” 

66 



ISAHLUKO SESIHLANU 


Yaphela imizuzwana emibili noma emithathu imile ingasebenzi 
ingqondo kaMaSishi. Kwamlethela intokozo engechazwe 
ukubona umzukulu wakhe ayekade ecabanga ukuthi wafa kudala. 
Kwamlethela ukudideka ukwazi ukuthi yigazi lakhe lo mzukulu 
elalingasindisa uNtuthuko, kodwa kungenakwenzeka lokho 
ngenxa yezenzo zikaLanga benoNtuthuko. 

“Kusobala ukuthi kasisoze saziqonda izindlela asebenza 
ngazo uMdali,” kusho uCynthia eshaqekile. Wasukuma kancane 
uMaSishi okomuntu evuka okhukhwini lokufa, welula isandla 
efuna ukuxhawula kumzukulu wakhe. UNqoba wasibuka 
emanqikanqika leso sandla. 

“Xhawula Advocate Mzobe, ngukhulu wakho lona, yigazi 
lakho leli. Akasiso neze isitha sakho. Akakaze enze okuphambene 
nokulunga kuwena,” kusho uCynthia echiphichiphiza 
izinyembezana zomunyu. La mazwi ayithola indawo enhliziyweni 
kaNqoba. Waselula isandla. Sathi singahlangana nesikaMaSishi 
phezu kwedeski, yakhuluma inkaba, lakhuluma igazi. Izandla 
zehlukana bengayivulanga imilomo yabo. Bajikela ngale kwedeski, 
bahlangana. UMaSishi wasingatha umzukulu wakhe behlangene 
ngezifuba. Kubo bobabili, yehla yehlile impophoma yezinyembezi 
zomunyu. Yehla nakuCynthia ngoba izinyembezi lezi 
zinomkhutshana wokuthelelana nokunikezelana. Besabambene 
kanjalo, uMaSishi washo umthandazo ojulile, omfuphi. 
Wayebonga uMdali ngokuphephisa nokuhlenga umzukulu 
wakhe, kanye nokubahlanganisa. 

“INkosi ingibusisile. Noma ngingazunywa ngukufa, ngiyokufa 
umoya wami usukhululekile.” Washo esula izinyembezi 
zengxubevange yenjabulo nomunyu. Bahlukana, uMaSishi 
waphindela esihlalweni sakhe noNqoba wabuyela ngale kwedeski. 

“Kuyawukhulula kancane umoya wami ukwazi ukuthi nawe 

67 



uzwelana nathi thina esiyizibi. Kodwa-ke angisheshe ngisho 
ukuthi yinhliziyo yakho nobuntu bakho okukuthambisele 
inhliziyo yami. Angikucacise futhi ukuthi akukho okuyoke 
kushabalalise izibazi zokuhlukumezeka kukamama ongizalayo. 
Kuyohlala kungumlando ongasoze wasuleka, ongasoze 
washabalala ukuthi ngiwumphumela wesihluku sokudlwengulwa 
kukamama. I shall always be a legacy of rape.” Washo enikina 
ikhanda, zehla zelakanyana izinyembezi. Zehla nakuMaSishi, 
zehla nakuCynthia. Zazingehla kunoma ngubani osenawo 
unembeza nobuntu. 

“Sengicela ukunixosha. Mningi kakhulu umsebenzi 
osangihlalele. Mhlawumbe siyobuye sibonane Khulu.” Washo 
elula isandla exhawula kubo bobabili. 

“Sizobonana noma kanjani Mzukulu. Akufanele sivumele 
uSathane aqhubeke nokusehlukanisa,” kusho uMaSishi emoyizela 
kancane. Wabe usuthe ukwehla umunyu kubo bonke. 

“Ngempela, ningalokothi nivumele uSathane anehlukanise,” 
kunanela uCynthia. 

“Nihambe kahle,” kuvalelisa uNqoba emile. Bayedlula 
isakhuluma nocingo intombazane yekhompiyutha. Bavalelisa 
ngokuphakamisa izandla, nayo yaphakamisa esayo. Behla 
ngekheshi engekho okhulumisa omunye; kuyilowo nalowo 
ebuyekeza buthule lokho okwakusanda kwenzeka. Babenyuke 
benethemba lokuthi yabe isizoqaqeka inkinga yokutholakala 
kwegazi elabe lizosindisa uNtuthuko, kanti kuzoqubuka inkinga 
entsha. “Ngicela kushayele wena ndodakazi. Kusaxega amadolo 

68 



kimina,” kusho uMaSishi enika uCynthia ukhiye wemoto yakhe. 
Bangena emotweni, wayisusa uCynthia. 

“Phumula manje mama; ungabe usazihlupha ngokuzama 
ukuqaqa le nkinga. Yimi osezobhekana nayo. Wena qhubeka 
namalungiselelo omngcwabo. Ngeke iphumelele imizamo 
yokuthola igazi lika-Advocate Mzobe uma lolu daba 
lusasingethwe ngowomndeni wakwaLanga. Nina nisathathwa 
njengezitha. Awukwazi-ke ukuthi ungathi uyisitha uphinde 
uhambe phambili kulolu daba,” kuchaza uCynthia imoto ihamba. 

“Uqinisile Ngane yami. Yiqiniso elimsulwa leli olishoyo. Kube 
ngumusa weNkosi nje ukuthi ngithole wena. Qhubeka wenze 
ngokubona kwakho Ngane yami. Ungitshele uma kudingeka 
imali,” kusho uMaSishi ngezwi elikhathazekile. 

Benyuka ngoField Street bajikela kwesobunxele kuSmith 
Street. Wayeshaya kancane uCynthia, elokhu ephazanyiswa 
ngamatekisi ayeshintsha imizila engakhombisanga zimpawu. 

“Ungisizile washayela Ngane yami. Bengingeke ngilunge 
kulesi siphithiphithi. Lezi zingane azibe zisabacabangela abanye 
abashayeli uma sezifuna abagibeli,” kusho uMaSishi ekhululekile 
ngendlela ayeshayela ngayo uCynthia. Wayikhomba kwesokudla 
lapho ingena kuRussell Street. Yawuwela uWest Street, yaxhuma 
kuthelawayeka womgwaqo obheke entshonalanga. 

Imoto yashesha ukufika emsebenzini kaCynthia. Nakhu phela 
kwabe kusemini zingeziningi kangako izimoto emgwaqweni. 
UMaSishi wangena ehhovisi likaCynthia waphuza ingilazi yamanzi, 

69 



kwathi damu, wacabanga kangcono. Wabuyela emotweni yakhe 
esezizwa engcono kakhulu. Wathi nje lapho ethi uyayidumisa, 
yakhala yamethusa iselula yakhe. Wacisha imoto wavula 
isikhwama. 

“Hello.” Washo ngezwi okwakusengathi wabe eleboleke 
esalukazini esidala, esihlaselwe yidumbe elinamandla. 

“Friend, ungethuki yimi uDora. ukuphi, usekhaya?” 

“Cha, ngilapha ePinetown kwabegazi,” kuphendula uMaSishi 
sekuthe gidi kuye. “Ngiku-130 Berea Road. Uzokwehla 
ngaye, udlule iBerea Centre kwesokudla, uCanongate Road 
kwesobunxele. Uthi ungadlula uSyringa Road kuso esobunxele 
bese uzama ukupaka kuso esobunxele. Ungibhaze uma usudlula 
eTollgate. Ngizokulinda emgwaqweni. Sengenze konke, 
ngalikhetha nebhokisi. But I need your approval,” kuphetha 
uDora. 

“Good. Angithi ngingakubhaza, uphume ungilinde khona 

emgwaqweni. Bye for now.” Wadumisa imoto uMaSishi, 
wanikela khona. Wathi lapho edlula iBerea Centre, wayibona 
iNando’s, wacabanga ngoMaCele namawele akhe, zehla futhi 
izinyembezi; nokho washeshe wazikhuza, wazibamba. Akabange 
esawakhumbula amagama emigwaqo abe eyalelwe ngayo. 
Wakhumbula ukuthi yabe imibili kwesobunxele bese kuba 
wukupaka. Akahluphekanga nakancane ngoba uDora wayibona 

70 



iseza kude imoto kaMaSishi. Wama phakathi komgwaqo, 
wayikhomba lapho ayefuna ipake khona, wena owabona kwenza 
iphoyisa lomgwaqo kumshayeli owenze iphutha. UMaSishi wathi 
angehla emotweni yakhe wabuka ibhodi odongeni. “First Class 
Funeral Services. Uyabethemba? Bayalilandela igama labo?” 
kubuza uMaSishi ebuyise izinhlonze. 

“Nansi-ke i-casket engiyikhethile,” kusho uDora ekhomba 
eyensimbi enombala oyigolide, eqhubeka echaza. “I-casket 
nokhaphethi obomvu kanye nezimbali ezikuma-stands kuyokuma 
kanje esontweni.” Washo ekhomba esinye sezithombe ezabe 
zilenga odongeni. 

“That’s unique! I’ve never seen something like that before. They are 
highly innovative and creative!” 

“Ngithe seeing is believing. Usuyayibona-ke into ebengiyisho?” 

“Friend, I like your taste; I like your choice. I’m highly impressed,” 
kuncoma uMaSishi enqekuzisa nekhanda, emoyizela kancane. 
Kwabe sekungamaqabuqabu ukumbona emoyizela. 

“Akukakapheleli. Ngisazosebenzisa nobami ubuchopho. 
Ibilungile, ngiyithanda le ngane yabantu. Ngifuna ukuyenzela 
into ecokeme.” 

71 



“Nganelisekile friend. Angikhokhe, sihambe,” kusho uMaSishi 
eqalaza lapho kukhokhwa khona. Wakhokha, behla ngezitebhisi. 
Bangena emotweni uMaSishi wathi qaphu qaphu ngendaba 
kaNqoba nangesimo sikaNtuthuko esibhedlela. 

“Ngizoke ngisenge ezimithiyo kuLanga. Ngizokuthi abe-
South African National Blood Transfusion Service basaxoxisana 
naye umfana onegazi elifana nelikaNtuthuko. Okuyolandelake 
kuyokuya ngokuthi zihambe kanjani izingxoxo phakathi 
kukaCynthia nomndeni kaNqoba.” 

“Ayi, ucabange kahle. Sengathi iNkosi ingehlisa umoya wayo 
axole umzukulu wakho, isinde nendodana yakho. Cha-ke, 
ngakolwami uhlangothi ngingathi sengiqede konke. Sesiqedile 
nabangcwabi, abe-catering, abetende nezihlalo, ikhwaya, umfana 
wevidiyo... Ngingathi yini esele?” kuphetha uDora ngombuzo. 
UDora lo ngumngane omdala kaMaSishi. Babesebenza naye 
esibhedlela. Waba yimpelesi enkulu nangesikhathi uMaSishi 
eshada noLanga. Naye sewashiya esibhedlela, usesebenza wona 
amathenda lawa. Akanayo inhlanhla engako nakuwona ngoba 
anomkhutshana wokukhetha amabala. 

“Ngibonga kakhulu friend. You’re a friend in need and a friend 
indeed,” kubonga uMaSishi ethi ukuhleka kancane. Bahlela 
lokhu nalokhuya. UMaSishi wakhipha imali yalokhu nalokhuya, 
bahlukana. 

Kusihlwa ngalo lelo langa, uCynthia watheleka efulethini 
labakwaMzobe, ngasenhla kweMayville Post Office, eThekwini. 
Wavulelwa yintombi endala uMirriam MaNdelu Mzobe, 
ukhulu kaNqoba. Wabe ekhona nonina womnikazi wendaba, 

72 



uThobile. UCynthia wayichaza ukusuka nokuhlala indaba abe eze 
ngayo. Athunukala kabuhlungu amanxeba amadala, zawohloka 
izinyembezi kuThobile noMaNdelu. 

“Ingicasula kabi le nto. Ngabe kungcono ukuba ngakhuleliswa 
ngumuntu engabe ngithandana naye,” kubalisa uThobile enika 
unina ithishu ukuze azesule ngayo izinyembezi. 

“Akusibo neze abantu labaya; yizithunywa zikaSathane. 
Kabanawo ngisho nomncane unembeza lo. Ungafunga ukuthi 
badalwa nguSathane, wabaphefumulela umoya wakhe. Usuke 
enjani umuntu onesibindi sokubulala amathumbu akhe? Laba 
bantu bawephula kabili umoya wami. Banukubeza ingane yami 
ngokocansi, baphinda bazama ukubulala umzukulu wami. Lesi 
sigwili sabiza umzukulu wami ngezibi, sathi kasinayo imali 
yokondla izibi sona. Namhlanje yiso esesifuna igazi lomzukulu? 
Yiso esesifuna igazi lezibi?” Zaphinda zehla ngamawala 
izinyembezi entombini endala. 

“Kona kubuhlungu kakhulu okwenzeka. Kwashiya izibazi 
ezingasoze zashabalala emiqondweni yenu. Kodwa-ke lesi 
sihluku kasenziwanga ngumuzi wonke. Wayefihlelwa, engazi 
lutho unkosikazi walowaya muzi. Ngokuzwa kwami, oSathane 
babili kulowaya muzi; ngumnumzane nendodana. Sengathi 
kwabuye kwaba khona ukuzisola endodaneni. USathane ongasoze 
azisola yiso isigwili lesi esingumnumzane wakhona,” kucacisa 
uCynthia engafuni ukuthi uboshwe ngabhande linye wonke 
umndeni wakwaLanga. Kusenjalo, wangena uNqoba. Wabe 
esebukeka eseshintshe kakhulu kuleya nto abe ekade eyiyo emini. 
Wayekhululekile, kucaca ukuthi ukhona ayekade ekhuluma naye, 
wamnika izeluleko ezawukhulula kakhulu umoya wakhe. 

73 



“Awuzwa-ke, sekulunge kudelile njengoba sekufike umnikazi 
wendaba,” kusho intombi endala ibuka uNqoba. 

“Usho uLynne Clarke? Akekho ongaxazulula lolu daba 
ngaphandle kwakhe. Uthi banike igazi noma uthi mabaye 
kwahheli?” kubuza uMaNdelu ebheke umzukulu wakhe 
ezinhlamvini zamehlo. Ubuza kanjena nje ngoba uyamazi uLynne 
ukuthi usho manje ukuthi: “Go to hell,” uma uke washo into 
emcasulayo. 

“Cha, akashongo njalo. Uthe angibanike igazi lezibi, kodwa 
ngibabize itshe lemali, ukuze bahlale bazi ukuthi kukhona nezibi 
ezibizayo. Uma umuntu efuna into angenakuyithola ndawo, futhi 
enganakuphila ngaphandle kwayo, usuke usethubeni lokubiza 
noma yimalini oyifunayo ngaleyo nto.” 

“Nivumelane ngamalini ninoLynne?” kubuza uThobile 
ecabanga. “ULynne uzobhala isivumelwano esiphakathi kwami 
nesigwili esinguLanga. Kuyosayina nofakazi ababili. ULynne 
ubethi angibabize amakhulu amathathu ezinkulungwane 
zamarandi.” 

“Wena wathini?” kubuza uThobile ebheka uNqoba. 

“Ngizobiza uhhafu wesigidi. Uma ekhala ngehlele 

ezinkulungwaneni ezingamakhulu amane.” 

“Uma eqhubeka nokukhala ?” kubuza uMaNdelu. 

“Ayi-ke, usengaya khona kwahheli lapho. Banemali laba bantu. 
Yiyo le ebenza badelele ngale ndlela. Ake basinconzulele nathi 
kulo mcebo wabo, mhlawumbe singayeka ukuba yizibi, sisondele 
ekubeni ngabantu. Sesingasuka nalapha, nathi kesizizwise 
ngokuyohlala koMhlanga Ridge. Uma sesihlala lapho, singayeka 
ukuba yizibi sibe ngabantu ngoba siyobe sesihlala nabantu.” 
Kwabuya futhi lokhuya kudinwa kwasemini, kodwa kwangafika 
kuleliya zinga. 

74 



“Ukuba angisiye udokotela, angisenzanga isifungo sokuthi 
ngiyokwelapha abantu, ngabe ngithi asingazihlanganisi 
nakancane nje nalaba bantu. Akusibo abantu labaya, yizithunywa 
zikaSathane,” kusho uThobile esula izinyembezi ezabe zikhongwe 
wukukhumbula izehlakalo ezindala. 

“Ayi, asingakubambezeli Mntanami. Seniyothintana ngazo 
izingcingo lezo,” kusho intombi endala uMaNdelu. UCynthia 
wasukuma waxhawula kubo bonke ebonga. Wavalelisa, waphuma. 
NguLynne owayefake umqondo wemali kuNqoba. Naye wabe 
ezohlomula ngokubhala isivumelwano kanye nokusingatha 
udaba. Sebesele bodwa abakwaMzobe, baphinda balubuyekeza 
udaba lwegazi. UThobile noMaNdelu bakuphawula ukuthi 
uNqoba wabe ebize kakhulu; kodwa bathamba bamvumela lapho 
esebakhumbuza ngesihluku ababedlule kuso. UNqoba wabe 
eyithole kahle kuLynne imininingwane yaleso sihluku. Phela 
abantu abadala, ikakhulukazi abomdabu, kabazikhulumi izinto 
ezingamanyala noma ezithinta isihluku ezinganeni. 

UNqoba walala inhliziyo ithe tsha njengoba ayethole ithuba 
lokuziphindiselela kuLanga. Wazitshela ukuthi uLanga wabe 
esevaleleke ekhoneni, engenayo nencane indlela yokuphunyula. 
Abantu abanjengoLanga bayasidinga isifundo esinje. Kufanele 
balazi iqiniso lokuthi lokho okubi abakwenza kwabanye abantu, 
kuyokwenzeka nakubo ngelinye ilanga. ULanga lo kufanele azi 
ukuthi uMdali usithanda sonke njengoba singabantwana bakhe. 
Kwaba yisikhathi eside ilokhu igidagida kanje ekhanda likaNqoba 
imicabango emayelana noLanga. 

Emqondweni kaMaNdelu kwafika ukuthi abakwaLanga 
babephendukelwe ngumsamo wabo. Umuntu obulala abegazi 

75 



lakhe akavamisile ukulungelwa yizinto. Kwaba njalo nakuDingane 
kaSenzangakhona emva kokuba eseqothe imbokodo nesisekelo 
kubafowabo. Sabe silokhu simethuse njalo uMaNdelu isenzo 
sikaLanga sokuzama ukubulala uNqoba ngoba nje engafuni 
ukumondla. Nakuba ayebona ukuthi uNqoba wabe ebize 
imali enkulu kakhulu, kodwa wayibona ingelutho lapho 
eseyiqhathanisa nendlela abe egwilike ngayo uLanga. Akabonanga 
lutho olwabe lungadala ingxabano kulokhu ngoba kwabe kuyibo 
abakwaLanga ababefuna usizo. Yaqhubeka njalo le micabango 
yaze yazumeka intombi endala. 

“Kufuneka sivukele kudokotela ukuze asihlole, kwakheke 
ubufakazi.” 

76 



“Ngeke kulunge, Thobile, ukuthi simangale; siye ezinkantolo, 
siphume emaphephandabeni. Sengiyabona abantu bekhombisana 
ngami, bengibiza ngentombazane eyake yadlwengulwa!” 

“Ayi, ngeke nje, ngeke ngempela ngiye ezinkantolo. Okokuqala 
nje uzombopha kanjani uNtuthuko njengoba uyise e-so powerful 
and influential? Kulula kabi ukuthi agwazele amaphoyisa, 
kulahleke ama-docket. Kulula kabi ukuthi sizithole sesizingelwa 
yizinkabi zikaLanga. Cha, ngeke Thobile, ngeke ngempela nje.” 
Washo maqede zehla izinyembezi zovalo, kubonakala ukuthi 
umesaba ngempela uLanga lo. 

“Ukhuluma kanjalo Zandile? Kube kunguwe odale yonke le 

nyakanyaka?” 

“Nakho-ke okukhulu! Sekuyimi manje othume lezi 
zinswelaboya ukuba zisenze isilo sengubo? Awuchaze-ke Thobile, 
ngingena ngaphi mina kule nto?” 

“Usho ngoba ungaboni ngempela ukuthi ungenaphi Zandile? 
Ungena ngokuqoma kwakho uDumisani, nokumvumela ukuthi 
angene lapha ekhaya. UNtuthuko ubenesibindi sokungena lapha 
ngoba ehamba noDumisani.” 

“Pho, ubungabaxoshi ngani?” 

“Baxoshwe yimi, usubangenisile wena? Angithi 
benizongithatha njengomuntu omubi? Angithi benizokuthi 
nginonya?” 

“Phela ubunalo ilungelo lalokho. Kukini lapha, ungenza noma 
yini kini, Thobile.” 

“Hho, usho njalo? Ufuna ngikhulume kanjalo; bese wuthi 
ngiyakuncikisela ngekithi?” 

77 



“Ayi, asiyiyeke le nto ngoba ayisiyisi ndawo. Ngisayogeza, 
angikwazi ukulala nginje.” 

“Angidingi bufakazi, angidingi dokotela. Angizomangala. 
Sesisalelwe yiphepha lokugcina. Angikwazi-ke ukuthi ngingamosa 
imali, ngisuke le eMatata ngigqigqe ezinkantolo zaseMlazi.” 
Washo esukuma, ethatha ithawula eyogeza. UThobile 
kwakumthathe isikhathi eside ecabanga engaqedi, ezivumela 
abuye aziphikise. Abuzange bufike ubuthongo. Ekuseni, sekukhala 
izinkukhu zokugcina, lamkhanyela bha iqiniso abe ephawule 
ngalo uZandile mayelana nokuthi wabe eyingozi kangakanani 
uLanga. Wagcina ezitshele ukuthi kayikho le nkukhu; wawachitha 
amanzi. 

Iphepha lokugcina baliqeda ngehora le-12 ngoMsombuluko 
emini. Ngehora lesibili nqo ekhanda, yathi nse itekisi eyisipesheli 
emzini wakwaMzobe kwa-A eMlazi. Yabe isilande uZandile, 
owayepakishe ngayizolo kusihlwa. Akazange avalelise ngoba 
kwabe kusaxatshenwe kungakhulunyiswana. Yaqhubeka 
imicabango kaThobile yaze yafika lapho esethuswa wukuzithola 
ekhulelwe. Wakhumbula eqhutshwa ekuseni kuyiwa kubo 
kaNtuthuko. Zabasinda kancane izinyawo ngoba bahlangana 
nemoto kaMaSishi isanda kuphuma ekhaya. Bazama ukuyimisa, 
kepha uMaSishi wayinyathela kakhudlwana ecabanga ukuthi 
babecela ukugibeliswa, kanti yena wabe ephuthuma esibhedlela. 
ULanga wabahebeza besesesangweni, wathi akanasikhathi 
sokukhuluma nezibi. Bemi khona lapho esangweni, bacela 
ukubizelwa uNtuthuko. Weza ehlinile, wabathatha phansi 
wababeka phezulu, wasiphika isisu. Waphinda wahlukumezeka 
umhlukunyezwa, ekhululekile umhlukumezi. Baphindela emuva 
behlukumezekile. Khona lapho phansi kwengubo, waphinda 
wachiphiza uThobile. Wazama ukukhonga ubuthongo, ezitshela 

78 



ukuthi impilo yabe isinike abakwaLanga ithuba lokuthi nabo 
kebezwe umuzwa wokuhlukumezeka. 

UMaSishi zamthokozisa kakhulu izindaba azethulelwa 
nguCynthia ngocingo. Kwathi noma sebeqedile ukukhuluma, 
eseluvalile nocingo, waqhubeka nokulubuka. Kwaba yisikhathi 
elugqolozele, imicabango yakhe isabuyekeza izindaba ezimnandi 
ezabe zifike ngalo. Lenyuka ngokushesha ithemba lokuthi 
wabe ezosinda uNtuthuko njengoba uNqoba wabe esevumile 
ukunikela ngegazi lakhe. Abuzange bumkhathaze nakancane 
ubungako bemali eyabe ibizwe nguNqoba. Kwamcacela ukuthi 
lesi samba esabe sifunwa nguNqoba sabe sifuqwa wukudinwa. 
Wazizwa esekhuluma yedwa ethi, “Ngubani ongedinwe uma 
ezalwe ngesihluku esinjeya; kwabuye kwenziwa nemizamo 
yokuthi abulawe?” Wayibona ingelutho imali eyabe ibizwe 
nguNqoba uma eyiqhathanisa nempilo kaNtuthuko. Cha, 
uNqoba akabizanga ngolaka olubi njengoba uLanga engusozigidi. 
Ukuphuma kwemali engaka kuLanga kufana nokuphuma 
kwenkinobho kwenye yamasudi akhe, into angayibuyisela kalula 
nje. Wacabanga nangomsebenzi owabe sewenziwe nguCynthia. 
Kwawuthokomalisa kakhulu umoya wakhe ukubona ukuthi 
kanti emhlabeni lapha basekhona abantu abanobuntu. Le 
ngane yabantu isizihluphe kakhulu ngalo mndeni wakwaLanga; 
izihluphe sengathi iyisihlobo sakhona esikhulu. Wazitshela 
ukuthi kwakuyothi lapho esesindile uNtuthuko, yena wakoSishi 
ayithengele isipho esihle le ngane yabantu. 

Yabuye yadamba leya ntokozo kaMaSishi lapho esecabanga 
ukuthi wabe ezolwethula kanjani kuLanga udaba lwegazi 
likaNqoba. Ukuchaza udaba kwabe kuzoliveza obala iqiniso 

79 



lokuthi kanti wabe engafanga lowaya mfanyana ayembiza 
ngezibi ayengazimisele ukuzondla yena wakoLanga. Ngayizolo, 
uMaSishi wayebikele uLanga ukuthi umnikazi wegazi wayethe 
usazocabanga. Wayethe impendulo babezoyithola ngakusasa 
ekuseni kwabeSouth African National Blood Transfusion Service. 
Enze njani njengoba isifikile impendulo? Ayethule kuLanga 
njengoba injalo? Ayi, lokho kuzomenza aqhoshe uLanga athi: 
“Ngathini-ke kuwena? Angishongo ukuthi abantu banamanga? 
Angithi awukholwanga uma ngithi angizange ngiyibulale leyo 
ngane?” 

Akazange ahluphe ngenkithinkithi yemibuzo uLanga 
ngesikhathi esehhovisi likaLynne. Wafunda isivumelwano, 
wasisayina. Umabhalane kaLynne wasayina njengofakazi. ULynne 
washayela uNqoba ucingo emazisa. 

“Usesayinile. Ngizogoduka naso isivumelwano. Dlula ekhaya 

usayine nawe.” 

“Kalula kanjalo nje? Akazange acele ukuba kwehliswe imali?” 
“Cha, akazange. Ngicabanga ukuthi imali kayisiyo nakancane 
inkinga kulowaya muntu. Ubelokhu ebalise njalo ngendodana 
yakhe okungukuphela kwayo. Uma ngibuka nje ubengayikhokha 
nengaphezulu kwale oyibizile. Ubukeka ekhathazeke kakhulu 

80 



ngendodana yakhe. Sengathi akanandaba kangako nemali,” 
kuchaza uLynne ejabuliswa wukuthi izinto zabe zihambe 
njengokuhlela kwabo. 

Singemsole kangako uNqoba ngokugagamela kakhulu 
ekuthuthukiseni izinga lempilo yakubo. Bavamise ukwenza 
njengaye abakhule behlupheka, besonga ukuthi bayothi 
bangathola ithuba baziqhelanise kakhulu nokuhlupheka. 

Kungakapheli sikhathi esingakanani uNqoba ebeke phansi 
ucingo, kungene olukaCynthia. 

“Sesimi ngawe. Ngiyazi ukuthi umatasatasa, kodwake 
akuzothatha sikhathi njengoba sizokhipha amamililitha 
angama–450 kuphela okwamanje. Siyokwazisa ukuthi siyobuye 
silikhiphe nini elinye,” kuchaza uCynthia emagange, efuna izinto 
zisheshe. 

“Ngeke uphele uhhafu wehora ngingakafiki. Hlelani konke, 
ngiyeza.” Wathi angalubeka phansi ucingo waqonda emotweni, 
wayikhomba ePinetown. Wafika konke sekumi ngomumo, 
akhishwa lawo mamililitha angama – 450 egazi lakhe, wabuyela 
emuva. 

81 



ISAHLUKO SESITHUPHA 

Igazi leli lihlukaniswe izinhlobo eziyisishiyagalombili. Kukhona 
ezine ezinkulu. Bese kuba khona nezinye ezine eziyimixhantela 
yezinkulu. Kukhona ezivamile, ezitholakala kubantu abaningi. 
Zikhona futhi nezinhlobo ezingandile neze, okuye kumenyezelwe 
ukuthi kucelwa abanohlobo oluthile lwegazi ukuba baphuthume 
bayonikela ngalo ezikhungweni eziseduze. Kuyingozi enkulu 
ukufaka umuntu igazi elingesilo uhlobo lwakhe. Akuvamisile 
neze ukuthi umuntu abe negazi elehlukile kulezi zinhlobo 
eziyisishiyagalombili, kodwa kuthukela kwenzekile. 

UNqoba wathi angathola lolu lwazi, nolunye olungaphezu 
kwalolu, wabona kufanele ukuthi akwenze kube wumkhutshana 
wakhe omuhle ukunikela ngegazi ngokuvamile. Lokhu 
kwakuzokwenza ukuthi luhlale lukhona nohlobo lwegazi lakhe 
e-blood bank, ukuze athi uma evelelwa yingozi libe khona igazi 
elingasetshenziswa kuye. Eqinisweni wonke umuntu kufanele 
akwenze kube ngumkhutshana wakhe omuhle ukunikela ngegazi, 
ngoba lingase ligcine lisize yena luqobo. 

* * * 

82 



NgoLwesihlanu emini, uDora wabe esewaphothulile 
amalungiselelo omngcwabo kaMaCele njengoba wabe 
ezongcwatshwa ngakusasa. Kwakungeke kulunge ukulinda 
ukwelulama kukaNtuthuko ngoba naye wabe engakaphumi 
esimweni esiyingozi. Ntambama ngalo uLwesihlanu, uDora 
benoMaSishi bahlolisisa uhla lwezinto okwakufanele zenziwe 
mayelana nomngcwabo. Bathola ukuthi konke kwabe sekumi 
ngomumo. 

“Ubuntu yibo lobo friend. Kufanele sisizane. Umuntu 
ngumuntu ngabantu. Uyazi ukuthi... Ayi bo, sekwenze njani, 
wachiphiza? Yini friend, uyagula yini?” kubuza uDora ethukile. 
“Ngithintwa ngamazwi akho. Ngicabanga lobu buntu okhuluma 
ngabo. Ubuntu obuya ngokuncipha kubantu. Ubuntu obuya 
ngokushabalala ezweni. Ukuba uNtuthuko wabe enobuntu 
ngabe akawenzanga la manyala okunukubeza ingane yabantu 
ngokocansi. Ukuba uLanga wayenobuntu ngabe yahlawulwa le 
ntombazane, yondliwa nengane. Ngabe akazolikhokhela leli gazi. 
Umfana ubezovele anikele ngegazi elizosiza uyise. Pho-ke, abukho 
ubuntu kuLanga. Ngangithi ngishade nomuntu, kanti ngishade 
noSathane uqobo lwakhe. Akufiki nakancane emqondweni 
kaLanga ukuthi impilo yasemhlabeni le iyimpilo yesikhashana, 
impilo engaphela noma nini. Sonke singabahambi kulo mhlaba. 
Uma-ke umuntu eyisihambi, akahluphi kulelo lizwe asuke 
ehambele kulo. We live in a very temporary world,” washo esula 
izinyembezana zomunyu owabe uhlangene nokudinwa. Wake 
wathi ukuthula uDora esetshisa amagama kaMaSishi. 

“ULanga uziphathisa okomuntu owazalelwa kondlwana; 
wathi angaphila kangcono wazibona esengcono ukwedlula 

83 



wonke umuntu ophila kulo mhlaba. ULanga akamazi omunye 
umuntu,” kuphawula uDora kubonakala ukuthi akayithandi neze 
indlela ayeziphethe ngayo uLanga, ikakhulukazi njengoba yabe 
ihlukumeza umoya womngane wakhe. “Uma ungesiso isigwili 
usuke ungelutho kuLanga, usuke uyizibi uqobo lwazo. ULanga 
akalazi nhlobo iqiniso lokuthi kusemhlabeni lapha, kusa kusa,” 
kunanela uMaSishi. Badlula kweyokwentuleka kobuntu kuLanga, 
baxoxa ngesimo sikaNtuthuko; bathinta lokhu nalokhuya 
mayelana nomngcwabo kaMaCele. 

Inqubo yasezindaweni ezisesilungwini yehlukile kuleyo 
yasemalokishini. Esilungwini lapha ahlonishwa ngempela 
amalungelo omakhelwane. Uqala ngokuthola imvume uma 
uzohanjelwa ngabantu abaningi. Uthi ungayithola wazise 
omakhelwane bakho. Uyelulekwa nasekutheni lingabi phezulu 
izinga lomsindo embuthanweni wakho. Omakhelwane bakho 
kufanele bazi ukuthi umcimbi wakho uzoqala nini uphele nini. 
Lokho kusiza ekutheni omakhelwane abangezwani nhlobo 
nomsindo bazivakashele, babuye ngoba usuphelile umcimbi 
wakho. Kwadingeka ukuthi benze njalo nabakwaLanga. 

Asilalanga ekhaya isidumbu ngenxa yokuthi umufi wabe 
ehambe ngesikhali. Imoto yabangcwabi yasiletha ekuseni 
ngoMgqibelo. Yafika ilandelwa yizimoto ezine ezabe zihlelelwe 

84 



ukuthwala umndeni. Kwabe kungezohlobo oluphambili 
olulayisha abagibeli abayisikhombisa, uma singambali umshayeli. 
Zabe zimhlophe zonke, zifana naleyo eyabe ithwele isidumbu 
sikaMaCele. Isidumbu sajikiswa esangweni. Baningi abakholwa 
wukuthi akufanele angeniswe ekhaya umuntu osuke ehambe 
ngesikhali ngoba lokho kungadala umkhokha omubi. Abanye-ke 
bayamngenisa emva kokuba sebenze izaba ezithile eziqondene 
nokugwema umkhokha omubi. Ukwehlukahlukana kwamasiko 
lokhu kuhambisana nezinkolelo ezehlukene, kuphinde 
kuhambisane nenqubo yomthandazi noma yenyanga esuke isiza 
lowo mndeni. Ukwehlukana kwenqubo yalaba bantu kudalwa 
wukwehlukana kwenqubo yezithunywa abasebenza ngazo. 
Bakhona-ke nabangazi lutho, abazikhohlisela umphakathi nje 
ngoba bezifunela imali. 

Inhlabaluhide yezimoto yadlula eceleni kwaseGateway. 
Yashaya kancane yaze yayongena ku-freeway obheke eNingizimu. 
Yangena maqede yancika kwesobunxele. Yawuwela ngebhuloho 
umfula uMngeni. Phambili yachezukela kwesobunxele. Yawuziba 
umzila obheke eMaritzburg, yathatha oqonde eThekwini. 
Yathi ingasondela eTollgate yancika kwesobunxele, yachezuka. 

85 



Yadlula emarobhothini ahlukanisa imigwaqo emibili exhumene, 
uNorth Ridge noSouth Ridge. Yehla njalo ngoBerea Road ilokhu 
incike kwesokudla. Yathi ingayithi nhla i-Steve Biko Campus 
ye-DUT, yajikela kwesokudla incike kwesobunxele. Yayishiya 
kwesokudla iBerea Centre. Kwabe kuyinhlabaluhide enesizotha 
esihloniphekile, owawuyibona maqede uthinteke emoyeni, 
ukhumbule ukuthi sonke siphila emhlabeni wesikhashana, 
umhlaba odlulayo. 

casket 
kunembali enkulu endlalekile, ebizwa ngokuthi yi-coffin 
spray. Ezihlalweni zokuqala, eziphansi laphaya eduze kwe-casket, 
kuhleli umndeni nezihlobo. UDora uhleli eduze kukaMaSishi 
ukuze abe elokhu emduduza. 

Lithi lingazinza kahle ibandla, umfundisi aqale iculo, 
alandelise ngomthandazo wokuvula. Emva kwakhe kulandele 
umphathi wohlelo lwezinkulumo. Ikhwaya ilokhu ifakwa 
ezikhaleni, iqhulule ulozolo lomculo ohambisana nesimo. Zithi 
zingaphela izinkulumo ikhwaya ingenise umfundisi ngeculo. 
Umfundisi athandaze maqede afunde izwi leNkosi, aqeqebule 
eshumayela. Intshumayelo yakhe igxile ekutheni makuphendukwe 

86 



kushiywe izono. Imnandi, ishubile le ntshumayelo. Abanye 
ibakhalisa izinyembezi. 

87 



“Mfowethu, nawe dadewethu, mhlawumbe uhlezi lapho nje 
umanqikanqika. Mhlawumbe kunezwi elikuncenga kancane 
lithi zinikele eNkosini, bese kuba khona elikuthethisayo lithi 
hhayi namhlanje, ngelinye ilanga. Khumbula ukuthi akukho 
noyedwa phakathi kwethu owaziyo ukuthi usalelwe yizinsuku 
ezingaki ephila kulo mhlaba. Ngakho-ke isikhathi okufanele 
uphenduke ngaso yimanje, hhayi ngelinye ilanga. Musa ukulalela 
uSathane ekwethembisa usuku olungekho. Khumbula ukuthi 
ukufa kuzuma njengesela. Akukho noyedwa phakathi kwethu 
obazi ukuthi namhlanje sizobe sisenkonzweni yokuphelezela 
uNkosikazi Lungile MaCele Langa. Isikhathi oneqiniso lokuthi 
unaso yimanje; sisebenzise.” Abantu bathi vumbu, basukumela 
ukuzinikela. Wake wathi ukuthula isikhashana umfundisi, 
kusengathi unika nabanye ithuba lokusukuma. Base bebaningi 
impela abamile ngesikhathi elula izandla, ecela eNkosini ukuba 
ibanike amandla okunqoba uSathane. Wathandaza wajula; 
baphinda bakhala abanye. 

Kwasukwa emangcwabeni kwaqondwa ekhaya, kwagezwa 
izandla, kwehliswa uthuli etendeni elimhlophe elabe limi 
ngemuva kwendlu, lihlotshiswe kahle. Kwakungekho msebenzi 
owabe uqondene nabasekhaya njengoba kwabe kuqashwe 
inkampani ephekayo. Elesine lashaya sekusele umndeni, izihlobo 
nabangane kuphela. Izihlobo ezimbalwa zahamba ngawo 

88 



uMgqibelo ntambama. Ezinye zahamba ngeSonto ekuseni; 
ezinye zahamba emini. Ezokugcina zahamba ngoMsombuluko 
ekuseni. UMaSishi wayefisa ukuba ziqhubeke zihlale nje kwakhe 
ngoba ukuba khona kwazo kwabe kudambisa ubumuncu bomuzi 
wakwakhe. Pho-ke, izinto azivamisile ukuhamba njengokufisa 
kwethu. Waze waya ngoMsombuluko ukuyobona uNtuthuko 
esibhedlela. Uya nje ngoba esenethemba lokuthi usengcono emva 
kokuhlinzwa kokuqala ngoLwesihlanu. Wabe engafuni ukuphinda 
abone isimo esabe sizomkhongela izinyembezi. 

89 



Kazi uyothini uNtuthuko lapho esethola ukuthi usindiswe yigazi 
lengane engumphumela wesihluku sakhe? Ingane eyasinda ezama 
ukuyibulala uLanga? 

Zimbili izinto abantu abavamise ukungathembeki 
kuzo. Bavamisile ukungathembeki kwezezimali. Bavamisile 
ukungathembeki nakwezothando. Lezi zinto ezimbili sezakhipha 
imiphefumulo eminingi; sezinenqwaba yezidumbu. Kukangaki 
sizwa kuthiwa usibanibani ubulawe ephangwa imali? Kukangaki 
sifunda emaphephandabeni ukuthi isoka lidubule labulala 
intombi yalo noma ingoduso yalo? Kukangaki sizwa izindaba 
ezithi umlisa othile udubule wabulala umkakhe nezingane 
maqede wazibulala naye? Zidinga ukuqashelwa ngempela lezi 
zinto ezimbili. Uma uyisoka lamanyala, azi ukuthi uhamba 
phezu kwewa. Uma uyigovu lemali, noma umsebenzi wakho 
kuwukuphatha izimali ezinkuIu, azi ukuthi usengozini. 

ULynne washayela uNqoba ucingo emazisa ukuthi labe 
selikhokhiwe isheke. Walilanda ntambama, waliyisa ngakusasa 
ebhange. Washayela unina ucingo emazisa ukuthi wabe eselifake 

90 



ebhange isheke. UThobile wabonga ukuthi aziswe, kodwa 
waphinda wakhononda ngokuthi uNqoba wabe ebize imali 
enkulu kakhulu. 

“Ngiyakubona lokho. Engikushoyo wukuthi bekungafanele 
usale usubampintshela ekhoneni ngale ndlela. Kuyingozi 
ukumpintsha umuntu kanje.” 

“Akulutho loko Ma. Banemali laba bantu. Bazoyenzani imali 
engaka?” 

“Ayi, kulungile Nqoba. Uqaphele kodwa, angibethembi neze 
laba bantu. Kabanabo neze ubuntu. Ayi, kulungile. Usale.” 
UThobile ukhuluma kanjena nje usesuke wakhumbula leya 
minyaka esahlala kwa-A oncikene no-D eMlazi. Uyakhumbula 
ehamba nomzala wakhe uZandile beyothenga izinto zesikole 
ezitolo zakwa-A. Kabakutholanga konke esitolo abathenga kuso. 
Badlulela esitolo sikaLanga bethi bayothenga okwabe kusasele. 
Uyakhumbula uLanga ebaxoshisa okwezinja zidle amaqanda: 

“Phindelani lapho enithenge khona lokhu enikuphethe,” 
kusho uLanga ngokukhulu ukweyisa edinwa wukuthi 
babengaqalanga esitolo sakhe. Nebala baphuma basithela ngale, 
bacela enye intombazane ukuba iyobathengela esitolo sikaLanga. 
Kwenzeka lokhu nje uLanga uyababona. Ubevele esolile ukuthi 
bazokwenza le nto, wabe esephuma ngomnyango ongemuva 
ephethe imvubu. Bezwa ngoba eseyithela emhlane, emahlombe 
nasezithweni. Babhembuluka ngezindlela ezahlukene. Babuye 

91 



bahlangana, uLanga esengene esitolo nemvubu yakhe. Baxolisa 
entombazaneni njengoba nayo yabe iyitholile imvubu, bathatha 
imali bagoduka. Bashiya izimpahla ekhaya, babamba itekisi 
sebeyothenga ezitolo zakwa-B. Wakukhumbula konke ukweyisa 
kukaLanga ebiza abantu ngezibi, ethi yena wayebeka isenti phezu 
kwelinye isenti, esebenza kanzima. Uyamkhumbula ngelinye 
ilanga ethethisa izingane ezaziwise iphepha elalikade lisonge 
amagwinya amabili. Leli pheshana laliwele kuvulande wesitolo 
sakhe: 

Wahamba wajubalala umqondo kaThobile waze wafika 
nakuloluya lusuku olumnyama. Usuku olwashiya isibazi esibi 
empilweni yakhe. Usuku adlwengulwa ngalo nguNtuthuko. 
Wathi angakhumbula leso sigameko zathi qatha qatha 
izinyembezi. 

92 



ISAHLUKO SESIKHOMBISA 

Kwantwela ezansi kuNqoba, kwaba yima ebona ukuthi 
kwakwenziwa yini uLanga angaceli ukuthi yehliswe imali. 
Kwamcacela bha ukuthi wayevele efuna ukulithola mahhala igazi. 
Lelo gazi labe selisemzimbeni kaNtuthuko, selimsindisile; kodwa 
uLanga esekumisile ukukhokhelwa kwesheke elabe liqondene 
nalelo gazi. Wafikelwa ngumcabango wokuthi baningi abantu 
phandle lapha abaphila ngegazi labanye abantu ngezindlela 
eziningi. Washeshe wabona ukuthi intukuthelo yabe isimgabhile, 
isithanda ukucinanisa ingqondo yakhe. Wavula idilowa 
ledeski, wakhipha uswidi, wawuvula, wawuphonsa emlonyeni, 
wawumunyunga ngesineke ecabanga. Ngesikade, wathinta uLynne 
ngocingo, wamazisa ukuthi wabe ebenze iziphukuphuku uLanga. 

“Kanti weyisa kangaka lo muntu! Usenza izilima phezu 
kokuba sesimsize kangaka! Akusiye umuntu lo, wuSathane uqobo 

93 



lwakhe. Akazi nakancane ukuthi uqondene nobani. Ngizomfaka 
emthethweni lo mlisa. Uyathanda akathandi, uzoyikhokha le 
mali. Uzoyikhokha isinezindleko zasenkantolo. Ngizombhalela 
incwadi evuthayo lo mlisa. Uhamba ekwenza kumlungela; ufike 
ekugcineni namhlanje,” kuthetha uLynne edinwe kuvevezela 
izindebe zomlomo. 

Incwadi kaLynne yahanjiswa ngakusasa kuLanga. Kwenziwa 
isiqiniseko sokuthi uyayisayinela. Yabe imnqumele ugwayi katiki 
ithi akakhokhe zingakapheli izinsuku eziyisikhombisa. Yamazisa 
nokuthi uma engakwenzi lokho sekuyohlanganwa enkantolo. 
Walibona lilihle kakhulu leli cala uLynne njengoba uLanga wabe 
esisayinile isivumelwano. Wazitshela ukuthi babezokudla impahla 
kaLanga uma ayephetha ngokungafuni ukukhokha. 

ULynne noNqoba babengazi ukuthi naye uLanga wabe 
ebavivela ngale. Inkukhu kwakufanele iwusole umgqakazo 
ngesikhathi uLanga evuma kalula ukukhokha uhhafu wesigidi 
samarandi. Kabalinakanga neqiniso lokuthi iningi losomabhizinisi 
kalizwani nhlobo nokukhokha; lifuna imali ize kulona kuphela. 

ULanga wathi angasayina ukuthi uyitholile incwadi 
kaLynne eyabe imnqumela ugwayi katiki, waphuma kwakhe 
ehamba ngesilahlamatende. Wayefake ikepisi nezibuko zelanga. 
Kwakungelula ukumbona, ngaphandle-ke uma wawuvele uyazi 

94 



imoto yakhe. Ihembe elinemikhono emide, elimabhanqubhanqu 
lalimenza abukeke eyihumusha elidala. Mhlawumbe wayevele 
efuna ukubukeka kanjalo ngoba wabe eyobonana nomhuqa 
wesigebengu. Ziyahlupha kodwa ezinye izinto ngokungafuni 
ukuphuma egazini lomuntu. Usekhulile lo mnumzane njengoba 
esanda kuhlanganisa iminyaka yobudala engama-67. Ubukeka 
ehloniphekile, usulekile, ubukeka enguye ngempela usozimali. 
Kodwa igazi lobugebengu kalivumi ngempela ukuphuma kuyena. 

Isilahlamatende sikaLanga sehla sengathi siqonde eMhlanga 
Rocks, kanti cha sizojikela kwesokudla sibambe umgwaqo 
ogudla ulwandle uqonde eThekwini, wadlula eseyothatha Inkosi 
Albert Luthuli Freeway eqonde esikhumulweni sezindiza. Nasiya 
siyopakwa endaweni enophahla ukuze sizipholele emthunzini 
omnandi. Wapaka maqede wehla umfo kaLanga. Umbhemu 
lo mude, ungamunwe ngebala, uyilambalidlile sengathi wenza 
isifungo sokuthi akasoze aba nomkhaba. Konke akugqokile 
kuyabonakala ukuthi ngokwezimali ezishisiwe. Zilukiwe 
izicathulo zakhona; ziyabonakala ukuthi ngezaseNtaliyane. Uma 
ungase umtshele ukuthi: ‘Local is lekker’, angathi uyambhedela, 
mhlawumbe akuqhasabule ngempama. 

Ayi bo, wenzani uSothole manje? Nanguya eseqasha imoto 
encane ephuma ngayo. Hhooo..., kusobala ukuthi ulahla 
umkhondo, akafuni nhlobo kwaziwe ukuthi uke wafika lapho 

95 



eya khona. Kazi angathini amakholwa uma ungase uwadlalele 
ibhayisikobho yale mikhuba yakhe? Le moto asanda kuyiqasha 
inombala obomvu njengotamatisi ovuthwe kahle. Nansiya 
isihamba ngalo mgwaqwana osanda kuvulwa ozishaya sapotsho, 
ongenela ku-freeway. Hhawu, nansiya isiphuma kwesobunxele 
sengathi iya eProspecton. Hhayi, ayiyi lapho, nansiya isibheke 
eSiphingo. Nakhona ayiyi, nansiya iyodlula eduze kweTrade 
Centre. Nansiya iyothatha umgwaqo obheke eMalukazi. 
Yadlula eMakhehleni, yakudlula kwesokudla KwaNdosi. 
Yasala kwesobunxele iPhilani Valley. Yawuwela ngebhuloho 
umfula iziMbokodo. Yadweba njalo yaze yadundubala. Nansiya 
iqengqeleka okhalweni. Yalishiya kwesokudla igaraji likaphethiroli. 
Hho, kanti iya eFolweni, nansiya isijikela kwesobunxele. 
Yama egcekeni lalowaya muzi. Ihutha ishaywa kabili ngendlela 
engajwayelekile. Kusobala ukuthi ibiza othile okwaziyo lokhu 
kukhala kwayo. Kazi ibiza bani? Nakhuya sekuqhamuka owesilisa 
oseqinile nje impela ongambeka emashumini amane eminyaka 
yobudala. Nanguya engena phambili ehlala eceleni kukaLanga. 

“Awu, Grootman, ubekwa yini lapha ngoba ngangithi 
ngeke usawadinga ama-services ami njengoba sewaphuma 
emabhizinisini anezixakaxaka?” kubuza uStakes ekhululeke 
sengathi uzixoxela nomngane wakhe omdala. “Eyi, umhlaba 
ubuye ubhede Sonny. Ubuye usibuyisele nalapho besesicabanga 
ukuthi sesidlulile khona. Kunomdlwane ongikhonkotha kabi, 
ngifuna ungithulisele wona;” kuchaza uLanga enyipha, ekhombisa 
ukuthi uwunyanya ngempela umsindo walo mdlwane akhuluma 
ngawo. “Ngiwuthulise kanjani Grootman? Ngiwexwayise noma 
ngiwugudluze?” kubuza uStakes ecabanga. 

“Wugudluze ngokushesha. Alithi liphela leli sonto ube usuhleli 
nokhokho bawo. Angifuni ukuthi lokhu kukhonkotha kwawo 

96 



kuze kufundwe ngako emaphephandabeni. Shaya i-fast move 
yangempela,” kuchaza uLanga egcizelela. 

“Wumdlwane wangempela phela lo. Usho ukuthi mubi 
kakhulu umsindo walo mdlwane Grootman? Ngeke uthule 
noma siwukhuza?” kubuza uStakes exakeka nje ukuthi lo mfana 
omncane kangaka angaxabana kanjani noLanga njengoba ebukeka 
engaba wumzukulu wakhe. 

“Hhayi, Stakes sheshe usho uma kungukuthi sewaphenduka 
waba ngumfundisi, noma sewaphupha. Yisho ngidlulele phambili. 
Uyawuthatha lo msebenzi noma cha?” 

“Khululeka Grootman. Ngisasishaya grand isipani. Lithini 
ithesho lomdlwane? Yi-messenger yama-advocate?” kubuza uStakes 
esebuka isithombe sebhilidi iSalmon Grove Chambers. “Cha, 
usuyi-advocate lo mdlwane,” kuchaza uLanga ecasuka ngoba 
uStakes engakhombisi mdlandla ngalo msebenzi alethelwe wona. 
UStakes aphinde abukisise isithombe sikaNqoba. 

“Okay, asixoxe-ke Grootman. Okokuqala, ama-rates ami 
asethe ukwenyuka njengoba sekwenyuke yonke into. Okwesibili, 
uzokuba mkhulu umnyakazo wamaphoyisa njengoba lo mdlwane 
unegama elikhulu emphakathini futhi usemkhakheni womthetho. 
Isipani esinje sidinga ukuthi umuntu asishaye maqede anyamalale. 
Uma-ke...” 

“Ufuna malini?” kubuza uLanga ngesankahlu. Usecikekile 
manje. 

“Fourty Grand. Twenty now, twenty emva kokushaya kwami 
isipani.” kuchaza uStakes ngezwi eliqinile. Akachithanga 
sikhathi uLanga. Wakhipha enye imvulophu, wahosha 

97 



imali engamaphepha kuyo, yabalwa. Zathi zingahlangana 
izinkulungwane ezingamashumi amabili, wama ukuyikhipha. 

“Khululeka Grootman, izoshesha. Awuthi ngibone... 
NgoLwesibili namhlanje. Asithi kusasa noma ngoLwesine,” kusho 
uStakes ecabanga. 

“Kwalani namhlanje? Sisekhona isikhathi, isidwetshiwe 
nemephu.” 

“Ibucayi le job Grootman, idinga ipulani ehlakaniphile. 
Ngingabanjwa ekuseni uma ngingaqali ngokuhlela ipulani,” 
kuchaza uStakes. 

“Kulungile. Thatha nansi inamba yeselula yami. Ungithinte 
uma unenkinga. Ngifuna isheshe ngempela le nto.” UStakes 
wakhipha ipeni nephepha walungela ukubhala. 

“Lizolahleka lelo pheshana. Yifake kweyakho.” kuthetha 
uLanga. 

“Kuyingozi kakhulu lokhu okushoyo. Uma kungenzeka 
ngihlaselwe ngamaphoyisa, avule iselula yami, ayothi 
ngihlanganiswa yini nawe?” 

ULanga wayibona ingozi eyabe ishiwo nguStakes. Wambizela 
inamba, bahlukana. Wathi angahamba uLanga, uStakes waqonda 
ko-Mr Phone, washayela uBoysie. 

“Ukuziphi izinkalo?” kubuza uStakes emva kokuba 
sekuphenduliwe ngale. 

“Home sweet home. Ngisaziphethe kahle; ngisekhaya,” 
kuphendula uBoysie sakudlala. 

“Unganyakazi, sengifikile,” kusho uStakes evala ucingo. Wavele 

wazazela uBoysie ukuthi kwabe sekuvele umsebenzi othile. 
Kazi wabe ulukhuni kangakanani lo? Wabuye wazikhuza kulo 
mcabango, wabona kungcono ukulinda aze ezwe ukuthi wabe 

98 



elethe ezithini uStakes. ULanga wayecabanga ukuthi umsebenzi 
wokubulala uNqoba wabe uzokwenziwa nguye luqobo uStakes. 
Wabe engazi ukuthi uStakes lo wabe esazenza isikhulu, 
esethumela abafana bakhe, yena azihlalele ekhaya. 

Yakhala kanye ihutha, uBoysie waphuma endlini eseqonde 
emotweni kaStakes. Wathi angangena yasuka. Yahamba 
yaze yaphuma KwaMakhutha. Yajikela kwesokudla isiqonde 
emgwaqweni oqhamuka e-Adams Mission udlule ngaphandle 
kwaKwaMakhutha. Yathi ingafika kuwona yajikela kwesobunxele. 
Yathi lapho isiseduze komgwaqo onguthelawayeka, yabuyela 
eceleni, yapaka. UStakes wakhipha leya mvulophu enkulu 
kaLanga, wayinika uBoysie. Wayivula, wakhipha okwabe 
kuphakathi. Wethuka kwabanda amathumbu uBoysie 
ebona izithombe zikasibali wakhe uNqoba. Ukuba uStakes 
wayengagqolozele izithombe ngabe wakubona loko kwethuka 
ebusweni bukaBoysie. 

“Nguyena-ke lo mlisa okufanele umgudluze ngokukhulu 
ukushesha. Uma kungalungi kusasa, noma kanjani ngoLwesine. 
Yilapho esebenza khona lapha. Yimoto yakhe le. Yilapho ehlala 
khona lapha. Njengamanje siya kulezi zindawo. Unjani umshini 
wakho usesesimweni esihle?” kubuza uStakes amehlo esagxile 
kuzo izithombe. 

“Yebo, umshini usa...” 

99 



“Yini ukhwingcwa yini? Uyawesaba yini lo msebenzi?” kubuza 
uStakes sakuthetha. Wabe ekhwingceka kufanele uBoysie. 
Ngubani ongekhwingceke uma kuthiwa makabulale isoka 
likadadewabo? Aqale ngokushaya isikhwehlela, agwinye amathe 
uBoysie. 

senginesikhathi ngigcinile ukukhuluma,” aphendule 
ngokuzimisela, eziqinisa. 

“Bengicabanga ukuthi uyawesaba lo msebenzi. Bese 
ngizowunika omunye,” kusho uStakes ekhululeka. 

“Ayi, kahle Bra Stakes. Khona sekuthiwa ngiyesaba 
sengingasaba ubala lolu?” Washo eziqinisa kakhulu. Kwakungeke 
kulunge ukuthi lo msebenzi unikwe omunye umuntu ngoba 

wayengafa ngempela uNqoba. 

“Alufuneki uvalo kulo msebenzi ngoba lungakubambisa.” 

“Khululeka Bra Stakes, anginalo ngisho noluncane.” 
UStakes wadumisa imoto, yasuka isiyongena ku-freeway obheke 
eThekwini. Yathi lapho isiyongena eThekwini, yachezukela 
kuVictoria Embankment. Phambili yajikela kwesobunxele 
isingena kuField Street. Yaphinda yajikela kwesobunxele isingena 
kuSmith Street. 

“Nasi-ke isakhiwo asebenza kuso lo mlisa ozomgudluza,” 
kuchaza uStakes ekhombisa uBoysie isakhiwo samahhovisi amaadvocate. 


“O siphakathi kukaSalmon Grove noBeach Grove. Ayi, 
kulula,” kuvuma uBoysie lumuthi heqe kancane uvalo. Imoto 
yaqhubeka njalo ngoSmith Street yaze yawelela kuBerea Road. 
Yenyuka ngaye njalo ilokhu incike kwesobunxele. Yangena 
kuSouth Ridge Road maqede yajikela kwesobunxele. Yawuthi 
nhla umqansa, yajikela kwesokudla kusengathi ibalekela wona. 

“Wuqaphele lo mgwaqwana okwesobunxele,” kusho uStakes 

100 



imoto iqhubeka. Yathi ingasondela eMayville Post Office, 
yachezukela ebhodlelasitolo enkulu, yapaka. Behla, baphindela 
emuva ngezinyawo. Benyuka ngawo lowo mgwaqo ayethe 
mawuqashelwe uStakes. 

“Bamba nanku uhhafu, omunye uzowuthola usuqede 
umsebenzi,” kusho uStakes enika uBoysie izinkulungwane 
eziyisihlanu zamarandi. 

“Usheshe ungithinte uma unenkinga.” 

“Sure Bra Stakes. Noma kanjani.” Wavalelisa, wahamba 
uStakes. Wathi angasala uBoysie wahlela izinto zakhe. Kusihlwa 
uPhilile wachitha isikhathi eside efunda abuye abhalele etafuleni 
ekamelweni lokudlela. UBoysie wabe ezifundela inoveli yakhe 
eyabe imayelana nendaba yobugebengu obuhleliwe, ehleli phambi 
kwethelevishini. Ngehora leshumi, uPhilile wavala amabhuku 
akhe waya kogeza. Athi angakhala amanzi, uBoysie wavula iselula 
kaPhilile ngokushesha. Chofo chofo efuna inamba kaNqoba. 
Wayithola wayibhala ephepheni elincane, wayifaka ezintweni 
ayezohamba nazo ngakusasa. 

101 



ISAHLUKO SESISHIYAGALOMBILI 

“Ngabe ungizalile Nzimase. Sengingamane ngiphelezele 
udadewethu kulezi zindlela zakhe zakusasa. Ngizocela ungishiye 
kulo mgwaqo obheke KwaMashu uma kungukuthi uzohamba 
ekuseni,” kucela uMaZikhali ethokozela ithuba lokuhlaba ikhefu 
elithe ukuba lide. 

“Kungalunga uma siphuma lapha ngelesikhombisa ekuseni?” 

“Kahle kakhulu. Sengizomthinta ngocingo ngimazise 
umntakama. Akeve ezojabula,” kusho uMaZikhali naye 
ethokozile. Nebala baphuma ngelesikhombisa ngoLwesithathu 
ekuseni. Imoto kaMaSishi yachezuka ku-freeway, kwaba 
sengathi ithatha umgwaqo obheke eRedhill, kanti izothi ingafika 
emarobhothini ijikele kwesokudla isibheke KwaMashu. 

“Ayi bo, kanti usungiyisa ekhaya yini ntombi ?” kubuza 
uMaZikhali ejabula ngaphakathi, ebona ukuthi uzosheshe afike 
ekhaya. 

“Kahle bo, usucabanga ukuthi sengingakushiya esigangeni 
esinje? Bese ngithini-ke uma usudlala izigebengu? Abantu 
sebaphenduka izilwane phandle la. Uzothi usamile, usalinde 
izinto zokuhamba, kuvele kukhale iselula yakho. Uyothi usathi 
uyayiphendula kuthi thushu okungumfana; ukuzwe sekuyifuna 

102 



ngomkhulu ushova lo. Izwe selifile MaZikhali. Akusesiyo 
neze impilo le. Sesiziphilela ngomusa weNkosi nje.” Washo 
ekhumbula isehlo sikaMaCele benoNtuthuko. Wakhumbula sona 
noMaZikhali. 

“Bathembisa uLwesihlanu lona lolu esiya kulo. Useyogulela 
ekhaya. Ngiyobe ngilokhu ngimyisa esibhedlela ukuze belokhu 
bemhlola.” Kwafika kuMaSishi ukuthi ake athi fahla fahla 
ngendaba kaLanga ezama ukubulala uNqoba esemncane, nokuthi 
wabe ecabanga ukufaka isehlukaniso. Nokho wabuye wazikhuza, 
ezitshela ukuthi uMaZikhali uyokwaziswa uma sekufike isikhathi 
sokuthatha isinyathelo. Wambeka kwadadewabo, wabuyela 
kuwo uthelawayeka womgwaqo obheke eNingizimu. Wantweza 
njalo eyodlula esikhumulweni sezindiza. Nanguya eyodlula 
eManzimtoti. Wachezukela ebhodini elabe lithi Umgababa. 
Phambili wajikela kwesokudla, wawuwela ngebhuloho umgwaqo 
ayesanda kuphuma kuwona. Phambili wajikela kwesobunxele, 
wahamba ibangana, wabe esechezukela kwesokudla eseqonde 
eMfume. Ngalo oLwesithathu ekuseni, uBoysie wathatha 
isikhwama sakhe esabe sinakho konke abe ezokudinga. Wacela 
ukugibela emotweni kaPhilile. “Uze ucele ukuba ngikugibelise 
nje uyokwenzani eThekwini ekuseni kangaka?” kubuza uPhilile 
ethatha isikhwama sakhe ephuma. UBoysie waphendula elandela: 

“Kunetohwana engilitholelwe ngumngane wami.” 

“Hhe, kazi toho lini lelo?” kuphawula uPhilile ngelokubhuqa. 
Wabe engazi lutho mayelana nohlobo lwamatoho kaBoysie, 
kwakumane kwaziqondanela nje. Wamgibelisa, bahamba. Yaze 
yafika eThekwini imoto uPhilile elokhu eshumayele ivangeli 
elilodwa lokuthi uBoysie makabuyele esikoleni ayofundela 
umsebenzi. 

103 



“Ungacabangi ukuthi sizobe silokhu sinjena isimo sezinto. 
Sizoguquka njengoba nami sengizoshada. Angikholwa wukuthi 
umama uzoyimela indaba yokondlana nawe.” Elomshado 
lamethusa uBoysie njengoba wabe azi kahle ukuthi ngaphandle 
kwakhe wabe ungekho lowo mshado kaPhilile. Wehla lapho 
kuphela khona u-freeway, kuSmith Street. Wanqamula 
ngezinyawo eseqonde kuVictoria Embankment. Wathi esesondele 
khona wangena esigxotsheni socingo, washayela iselula kaNqoba. 
Waphendula ngendlela eyabe ikhombisa ukuthi wabe exinekile, 
efuna kushaywe ngezimfuphi. Yabe izwakala nemisindo yezimoto 
njengoba abe esemgwaqweni. 

“Sengisendleleni.” Imoto kaNqoba yabe seyehla ngoMoore 
Road ngesikhathi ethola umbiko kaBoysie. Ingqondo yasebenza 
ngokushesha; wabona ukuthi uLanga wabe eyingozi enkulu. 
Waqonda kuVictoria Embarkment lumphethe uvalo. Wathi lapho 
esondela esangweni lasenkantolo ephakeme, wambona uBoysie 
emi eduze kwalo isango. Wamane wazibonela ukuthi kwabe 
kungesiwo neze umdlalo lo; lwenyuka uvalo. UBoysie wangena 
ngokushesha emotweni kaNqoba; walala esihlalweni esingemuva 
ukuze bangabonwa bendawonye. 

“Qonda lapho singaxoxela khona. Uyamazi umuntu 
ongase afune ukukubulala?” kubuza uBoysie elele esihlalweni 
esingemuva. “Sengimcabangile. Lo muntu ungikweleta 
imali enkulu kabi. Usebone ukuthi makangigudluze ukuze 
angayikhokhi le mali,” kuchaza uNqoba imoto ihamba. 

“Ufuna ukuthi ugudluzwe ngokushesha. Namhlanje noma 
kusasa. Kungani efuna kusheshe kangaka?” 

104 



“Ummeli wami usanda kumthumela incwadi evuthayo. 
Ngisola ukuthi ufuna ngife udaba lwemali lungakayi enkantolo.” 
UNqoba ulokhu ebeka isandla emlonyeni njalo uma ekhuluma, 
ukuze kungabi sengathi ukhuluma yedwa njengohlanya. Bathi 
bangafika eJapanese Gardens eDurban North, wavuka uBoysie, 
wakhipha izithombe emvulophini. Wethuka waphaphatheka 
uNqoba ebona izithombe zakhe kanye nezemoto yakhe. Zavela 
nezasefulethini kanye nezeSalmon Grove Chambers. Ezakhe 
kanye nezemoto yakhe zabe zithathwe ngesikhathi eyokhishwa 
igazi ePinetown. Kwacaca ukuthi umthwebuli wezithombe wabe 
esebenzisa uhlobo lomshini okwazi ukuthatha ukude. Wabona 
kahle ukuthi uLanga lo unguSathane woqobo. 

“NguNkosikazi Langa okhulumayo, sawubona,” kusho 
uMaSishi ngezwi elabe lingenawo ngisho nomncane umusa, 
exakwa wukubona inamba abe engayazi. “Sawubona Khulu. 
NguNqoba lo, ninjani?” “Hawu, ngaze ngajabula! Ninjani kodwa 
mzukulu? Nami bengisalokhu ngithi ngizothatha inamba yakho 
kuCynthia ukuze ngikushayele, kodwa kubuye kuthi zibaba 
nje. Usekukhokhele nje umkhulu wakho?” kubuza uMaSishi 
emagange. 

“Lutho. Kuyacaca ukuthi akafuni. Ngicela ungiyalele ekhaya 
eMhlanga Ridge ukuze ngizifikele mathupha, ngikhulume naye 

105 



umlomo nomlomo; man to man.” Washo ngezwi eliqinile, uvalo 
seluthe ukwehla kwenyuka ukudinwa. 

“Yimi okufanele abuze ukuthi kanti uyinhloboni yomuntu. 
Ngicabanga ukuthi wena khulu umazi kangcono kunami.” 

“Bekufanele akunike le mali; ikakhulukazi njengoba singazange 
sihlawule, singakondlanga, singakufundisanga. Kusobola 
ukuthi akazimisele ngokuthi kuxolelwane. Bengifisa ukuthi 
ngibe khona ngesikhathi nikhuluma, kodwa ngeke kwenzeke 
njengoba ngilapha eMfume. Ngiyoze ngibuyele kusasa ntambama 
eMhlanga Ridge. Ufika sekuyogamanxa elesikhombisa kusihlwa 
ngoMsombuluko, oLwesithathu noLwesine, esephuthuma 
izindaba neGenerations.” 

“Usuke elibele kuphi, khulu?” 

“Uqala ejimini. Ukuzonda kabi ukuba nomkhaba.” 

“Sengicela ungiyalele ekhaya, eMhlanga Ridge khulu. 
Ngiyofika kusasa kusihlwa, usukhona nawe.” Nebala wamyalela 
ekhululekile. UMaSishi wathembisa ukushaya ucingo ngoLwesine 
emini ukuze aphinde amyalele indlela. Wathembisa nokuthi 
wabe engelokothe amazise uLanga ukuthi kwabe kuzofika 
uNqoba ekhaya. Bavalelisana bejabulelene. UMaSishi wayeneme 
ngaphakathi, kanti uNqoba wabe ehleka inhlinini. UNqoba 
wayibhala phansi incazelo yendlela eya kwaLanga. 

“Asivele siqonde khona njengamanje,” kusho uBoysie efuna 
ukusheshe ayazi indlela. Imoto yaqonda emgwaqweni ogudle ugu 
lolwandle. Iyo leyaya ihamba njalo ize iyochezukela kwesobunxele 
lapho isiseduze noMhlanga Rocks. Yenyuka isibheke eMhlanga 
Ridge. Basheshe bakuthola kwaLanga. 

106 



“Unomuzi omuhle kangaka lo muntu ogcwele uSathane onje!” 
kubabaza uBoysie ebukisisa umuzi kaLanga. Kwathi cosololo 
kuBoysie lapho ebona lowaya mugqa wotshani obunsundu 
eduze kodonga olwabe lubiyele umuzi. Basuka lapho baqonda 
eGateway. Bathi ukuyiguduza basheshe baphuma sebeqonde 
ku-freeway ongu-N2. Babuya ngawo sebephindela eThekwini. 
Baqonda endaweni eqashisa izimoto. UNqoba waqasha ezimbili 
ezincane, enye eyiqashela uBoysie. Wakhetha ezinemibala 
ezothile. Wathi angangena kweyakhe uBoysie, waphindela khona 
futhi emzini kaLanga. Wawubuka kahle esesebenzisa izipopolo 
ezikwazi ukuthatha into ekude ziyisondeze eduze. Wake wathi 
ukuhleka kancane esekhumbula indaba yendoda okwasa yebelwe 
sonke isibaya. Yaphuthuma kumakhelwane iyomcela ukuba 
ayiphelezele kuyofunwa izinkomo ezabe zebiwe. Umakhelwane 
wathatha izipopolo zakhe ezithatha into ekude ziyisondeze eduze. 
Bahamba ibanga elide nje impela belandela amasondo ezinkomo. 
Umakhelwane wabe elokhu esebenzisa izipopolo zakhe. Emva 
kwamahora amane besendleleni, umakhelwane wazibona 
ngezipopolo zakhe izinkomo. 

“Ngempela? Awuthi ngibone nami,” kucela umnikazi 
wezinkomo emagange, ekhangeza izipopolo. Athi angazifaka 
abheke lapho kwabe kukhombe khona umakhelwane. 

“Nanku umhlola bo! Kanti ngumlamu wami lo owebe 
izinkomo zami,” kwethuka umnikazi wezinkomo. Akhulumele 
phansi esethethisa umlamu wakhe; nakhu phela izipopolo 
sezimenze wabukeka eseduze. “Kodwa mlamu wami usuyenzelani 
into embi kanje? Ucabanga ukuthi uzothini udadewenu uma ezwa 
ngale nto osuyenzile?” 

UBoysie wawubuka ngezipopolo umuzi kaLanga waze wadela. 
Wayewubuka kahle ekhululekile njengoba iningi labanikazi 
bemizi labe lisemsebenzini. Wayibona nendawo ayezocasha kuyo 

107 



lapho eselungiselela ukuyogadla kuLanga. Wabuye wazidlulisa 
ngakuwo enza sengathi wabe ezibukela ubuhle bemizi. 

UNqoba akazange alubhade ehhovisi. Wafonela intombazane 
yekhompiyutha wayitshela ukuthi wabe ethathwe yindlela 
ephuthumayo yambhekisa eMaritzburg. Wapaka imoto yakhe 
endaweni yayo, wahamba phansi eselanda imoto abe eyiqashile. 
Wabe edukisa umkhondo ukuze umuntu obona imoto 
acabange ukuthi ukhona, akaye ndawo. Wathi angayithola 
imoto yokuqashwa wayikhomba ePavilion. Wathenga ihembe 
lokuphola, elikathayi, amasokisi, ithawula lokugeza, umuthi 

108 



wokuxubha, isixubho kanye nezinye izintwana ezincane. Wabuye 
wacabanga indaba yesizungu, wathenga inoveli kaFrederick 
Forsythe esihloko sayo sithi The Day of The Jackal. Wathi 
angaphuma ePavilion, imoto wayikhomba ku-N2 eselibhekise 
eHluhluwe Game Reserve. Wahamba ngawo umzila owake 
wahamba inyoni emhlophe; kodwa-ke yena wayengakwazi 
lokho, nayo engayazi. Wakhumbula amazwi kanina uThobile 
ngesikhathi ethi kuyingozi ukumpintshela umuntu ekhoneni. 
Wakubona kube ngumusa woMdali ukuthi kube nguBoysie 
othunywa ukuba azombulala. Ukuba kwakuthunywe omunye 
nje umuntu ngabe sekuphelile njalo ngaye. Walubona luluncane 
untwentwesana olungumncele phakathi kokufa nokuphila. Imoto 
yabe isiyodlula KwaMbonambi ngesikhathi ezama ukuziphumuza 
kule micabango eyabe imshayisa ngovalo kubande amathumbu. 
Wavula umsakazo emotweni wazama ukuthola isiteshi esabe 
sinomculo ozwana naye. Wasithola maqede wathi ukuwenyusa 
kancane umsindo. Yantweza njalo imoto yaze yayongena 
eHluhluwe. Wabe ezizwa ephephile njengoba ayengatshelanga 
muntu ukuthi wabe ezohambela kule ndawo. 

* * * 

109 



ULanga wabe ezitshela ukuthi kwabe sekuphele nya 
ngoNqoba. Kwabe kumethuse kakhulu ukuthola ukuthi kanti 
wabe engafanga lo mfana yena ayezitshela ukuthi wabe esaba 
mathambo mhlophe. Wambona eyingozi enkulu lo mfana ngoba 
wayengase amvusele icala lokuzama ukumbulala ngesikhathi 
esemncane. Samethusa nesenzo sikaMaSishi sokuthi angachazi 
izinto eziningi ngokwenzeka ngesikhathi ecela uNqoba ukuba 
anikele ngegazi. Kwamhlupha kakhulu emqondweni ukungazi 
ukuthi uNqoba lo wabe etsheliwe yini ukuthi wake wamdlisa 
uswidi onobuthi. Wafikelwa ngumcabango wokuthi uNqoba 
wayengase abe yingozi enkulu uma elithola njengoba linjalo 
iqiniso. Kwakumcasule kabi ukubizwa uhhafu wesigidi samarandi 
ngegazi nje elingaxutshwe nalutho; into etholakala mahhala. 
Ukungakhonondi kukaMaSishi ngale mali engaka kwabe 
kumnike umqondo wokuthi naye uMaSishi lo wabe esehlangene 
noNqoba. Zinjalo izinseka zabantu besifazane, zihambe zibutha 
nezibi nje, azikhethi. Lo mcabango wamcasula kakhulu; wambona 
engase abe yingozi naye uMaSishi lo. Kwalukhulisa kakhulu uvalo 
kuLanga ukwazi ukuthi uNqoba wabe eyi-advocate, ummeli 
wasemajajini. Le micabango yathi imcasula yabe imfaka itwetwe 
elibi uLanga. Wabona ingekho enye indlela ngaphandle kokuthi 
agudluzwe umfana lo. Kona kwakuke kwafika emqondweni 
kaLanga ukuthi uLynne benoMaSishi babengase basolele kuye 
mayelana nokufa kukaNqoba. Kodwa azitshele ukuthi umthetho 
usebenza ngobufakazi obubambekayo. Babuyotholakala kuphi? 

UMaZikhali wabe engenalwazi ngendaba kaNqoba nokunikela 
kwakhe ngegazi. Wabe azi ukuthi labe ligcine litholakele igazi, 
wasinda uNtuthuko. Isifiso sakhe, esabe siseyisifuba sakhe, 

110 



kwabe kungukuthi makalulame ngokuphelele uNtuthuko, 
kuthi kungenziwa umsebenzi kaMaCele, aphinde athathe. 
Kakade kakulahlwa mbeleko ngakufelwa. UThobile wayelokhu 
ekhathazeke njalo ngokuthi kwabe kubizwe imali enkulu kakhulu 
kuLanga. Wayekubona kungukudala uchuku lokhu. Ngokwakhe 
ukubona kwakufanele balinikwe mahhala igazi abakwaLanga. 
Wabe enomcabango wokuthi leso senzo sasingase siyithambise 
inhliziyo kaLanga ibuyele ebuntwini. Wabona ukuthi indaba 
yemali le yabe ingumqondo kaLynne. Kwamsinda ukuguqula 
uLynne kulo mqondo ngoba nguye owabe ebafundisile 
benoNqoba. Akukho ayengabe esakwenza uThobile njengoba 
sabe sesisayiniwe isivumelwano, lanikelwa negazi. Waphetha 
ngokuzitshela ukuthi iNkosi iyobona ngoba yona yazi konke. 

111 



“S’thandwa sami. Uyazi ushaya nje nami ngiyakucabanga.” 
“We, uyogcina ngokukhohlisa abangakwazi, hhayi mina.” 
“Ungilindele kusihlwa, ngizokulanda ngabo eight-thirty kanje.” 
“Are you serious Boysie?” ebuza emagange. 
“Very serious. Ngiyothi ngingafika ngikubhaze. Bye for now.” 


Uvalelisa masisha nje yingoba usebone uweta eseletha isiphuzo 
sakhe. 

UNqoba walithola, kalula ikamelo lokulala njengoba kwabe 
kuphakathi nesonto, ziyindlala ngempela izivakashi. Washintsha 
ayekugqokile, wafaka okwabe kuzomenza abukeke njengesivakashi 
ngempela. Wakhipha iselula yakhe ukuze ashayele uPhilile. 
Wabuye wazikhuza eseqalile ukuchofoza izinamba ezimbalwa. 
Wabona isikhathi, wanquma ukushaya ngekhefu lasemini. Wavula 
inoveli abe eyithenge ePavilion, wafunda isahluko sokuqala. 
Uheho lwamdonsela kwesesibili, kodwa washeshe wabona ukuthi 
uma ephika nayo uzogcina engasayanga esiqiwini sezinyamazane. 
Wayishiya eyivulile, eyemboze ngobuso bekhasi ayegcine ngalo. 
Nguye lowaya eseqonde esiqiwini, eyokupha iso ukudla kwalo. 
Isikhathi sekhefu lasemini sashaya esephindele endlini yezivakashi. 
Wathi angathola okuya ethunjini, waphindela ekamelweni lakhe. 
Wachofochofoza iselula yakhe eseshayela uPhilile, emazisa ukuthi 
wabe esenkantolo enkulu eMaritzburg, eyoze abuye ngakusasa. 
Babethembisene noBoysie ukuthi le ndaba yabe izokuba yimfihlo 
yabo ababeyoze bafe nayo. Wathi angaqeda ukuxoxa nesithandwa 
sakhe, wathula ecabanga ngoLanga. Wayedalwe kanjani lo muntu? 
Wenziwa yini abe noSathane ongaka yize ecebe kangaka? Impela, 
ezinye izinto zasemhlabeni ziyimpicabadala eyaziwa nguMdali 
kuphela. Ayi, akahlukane nemibuzo engenazimpendulo, 
akazifundele inoveli yakhe. Yamdonsa njalo inoveli, waze 
wahlaba ikhefu sekudlule kancane ehoreni lesine. Washayela 
ehhovisi efuna ukuzwa ngesimo emsebenzini. Watshelwa ukuthi 

112 



konke kwakuhamba kahle. Wathembisa ukufika ngakusasa 
ekuseni. Wazitshela ukuthi wabe ezophinda aqambe amanye 
amanga ngakusasa uma izinto zazingahambanga kahle kuBoysie. 
Waqhubeka nenoveli yakhe, eyamsiza kakhulu ekuphumuzeni 
umqondo wakhe kule ndaba kaLanga. 

113 



ISAHLUKO SESISHIYAGALOLUNYE 

Eziwombeni ezedlule kwakuke kwaba khona ukuzisola ngalo 
msebenzi. Kwabe sekukaningana ezitshela ukuthi useyayeka 
ukwenza lo msebenzi wobumnyama, kodwa abuye aphoqwe 
yizidingo ezifezwa ngemali. Yabe ithanda ukumsinda indaba 
yokusukela umuntu nje kungaxatshenwe ngalutho. Nokhoke 
kwehlukile okwanamhlanje njengoba ezobe evikela impilo 
yomlamu wakhe uNqoba. Yabe ingekho enye indlela yokuvikela 
uNqoba ngaphandle kokuthi kugudluzwe yena kanye uLanga 
lo. Nguye kanye uLanga owabe ezidonsele amanzi ngomsele. 
Ukuba wayevele wakhokhela uNqoba imali yakhe, yabe ingeke 

114 



ibe sengozini impilo yakhe. UBoysie ufikelwa yile micabango nje 
uyagijima. Abanye basihlaba ngenhliziyo isenzo sakhe sokwephula 
umthetho njengoba ayegijima emgwaqweni engagqoke lutho 
olumhlophe noma olunobukhanyikhanyi. 

Elinye iqiniso ayengalazi uLanga ngelokuthi kuyenzeka 
umuntu ambele abanye izisele, kodwa kugcine sekukhalakathela 
yena kulezo zisele. Kwabe sekusondele kwelesikhombisa 
ngesikhathi uBoysie egijima eqonde ethunzini elimnyama. Kwabe 
kungakakhiwa kule ndawo, kungekho nasigxobo sikagesi eduze 
kwayo. Wawuthi ntwi uziphu wesikhwama esimnyama, wakhipha 
isudi yenja emnyama, wayigqoka ngokushesha kuwona lowo 
mnyama. Wasivala ngokushesha isikhwama esabe sesifinyele saba 
sincane. Waphuma eseyinja emnyama ethunzini elimnyama. 
Yazigijimela kancane inja emnyama isibheke ngakwaLanga. 
Kwakuthi uma kuqhamuka imoto, inja emnyama iqonde 
esigxotsheni sikagesi noma esihlahleni ifike iphakamisele isiqu 
umlenze wangemuva wesobunxele. Yabe yenza wona kanye 
umkhutshana wamachalaha. 

Abanye basihlaba isenzo sokuyeka inja ibe wuvanzi nje 
emgwaqweni. Bakhona nabaluqopha emiqondweni yabo usuku 

115 



nesikhathi abayibona ngaso inja emnyama. Inhloso yabo kwabe 
kungukulubika lolu daba emhlanganweni womakhelwane. Phela 
inqubo yasezindaweni zasesilungwini ayivumi neze ukuba kube 
nezinja eziwuvanzi nje emigwaqweni. Amagceke ayabiyelwa, 
izinja ziboshwe kulezi zindawo zasesilungwini. Akufani neze 
nasemalokishini lapho izinja zizingenela kalula nje emagcekeni 
omakhelwane. Ezinye zithi zingangena zichithe imigqomo 
yezibi; ezinye ziphakamise imisila sezingcolisa amagceke 
omakhelwane. Kucasula kabi ukuthi uthi uzihambela nje egcekeni 
lakwakho wethuke usunyathela ubulongwe benja, kodwa ube 
ungayifuyile inja. Kwesinye isikhathi kwenzeke kumuntu wenkolo 
engahambisani nhlobo nezinja. 

Inja emnyama yathi tshobe isithela phakathi komugqa 
wotshani obunsundu kanye nodonga lomuzi kaLanga. 
UBoysie wasivula ngokushesha isikhwama sakhe wakhipha 
ucingo oluncane, oluthambile. Walibopha ngokushesha isango 
elihlanganisa nesigxobo sensimbi salapho kugcina khona isango. 
Wawukhipha ngokushesha umshini wakhe esikhwameni, 
wawucupha ngokushesha, wama ngomumo. Walinda, walinda, 
walinda. Aqala ukuzwela amakhaza egazini njengoba kwabe 
kusebusika, futhi sekuphele isikhathi elindile. Kanti-ke nalo nje 

116 



uvalo lulodwa luyawaletha amakhaza. Wakhipha ithoshi elincane 
elingangesithupha, walikhanyisa ebheka isikhathi ewashini lakhe 
lasesihlakaleni. Kwabe sekusele imizuzu engamashumi amabili 
ukuba kubumbane elesishiyagalombili. Waqala ukungabaza 
ukuthi wabe esazobuya uLanga. Konje kungenzeka nje ukuthi 
kunepatshazana elilibazise uLanga? Kungenzeka ukuthi limbambe 
aze abuye ekuseni ngoba nalo seliziyela emsebenzini? Le 
micabango kaBoysie yaphazanyiswa ngamalambu esilahlamatende 
sikaLanga. Sangena sesihalazela emzileni osuka emgwaqweni 
uqonde kwaLanga. Saqonda esangweni esesijikijela umfo 
kaLanga. Wethuka uBoysie, kodwa washeshe waziqoqa wama 
ngomumo. Wakhumbula ukuthi lo muntu abe esebhekene naye 
ngqo nguye kanye owabe ekhokhe imali yokuthi kubulawe 
uNqoba. Nguye kanye owayecishe wazilisa udadewabo uPhilile. 
Intukuthelo yamnika isibindi sebhubesi, walindela ukugadla. 

Tshu tshu esifubeni ohlangothini lwesinxele, khilikithi uLanga. 
UBoysie wasondela ngokushesha, wamphendula ngonyawo ngoba 
wabe ewe ngobuso. Wathi angalala ngomhlane uLanga, uBoysie 
wamdubula eqondise enhliziyweni. Waphinda wamphendula 
ngalo unyawo; yavela kahle inhlafuno, wamdubula kuyo. 
Waluqaqa ngokushesha ucingo, lavuleka isango. Wawubuyisela 

117 



esikhwameni umshini, yasuka inja emnyama isiqonde ethunzini 
elimnyama. Lasala lizivalekela isango. Yakhunyulwa ngokushesha 
isudi yenja emnyama; yasongwa yafakwa esikhwameni 
esimnyama. 

“Hello,” kuphendula uNqoba ngale emva kokuba esebone 
u-private ebusweni beselula yakhe. 

“Sengikususile lokho. Usungabuyela emsebenzini kusasa 
ekuseni. Asithi ukuthalalisa bese siyabonana futhi emva 
kwamasonto amabili. Sure S’bali,” kuvalelisa uBoysie. 

“Sure S’bali,” kwenanela uNqoba ekhululeka ngaphakathi. 
Wasukuma efumbethe isibhakela, washaya umoya ekhombisa 
uphawu lokuthi kwabe sekunqotshiwe. UBoysie waphinda 
wachofochofoza iselula yakhe eseshayela uStakes. 

“Hello,” kubingelela uStakes engazihluphanga ngokubuka 
ubuso beselula. 

“Bra Stakes, ayi kuyabhimba ngapha. Akabonakali lo 
mthaka. Inqola yakhe ipake endaweni yayo emsebenzini, kodwa 
akabonakali yena. Kungenzeka ukuthi uphume ngomsebenzi. 
Mhlawumbe ubambe indiza walibhekisa eGoli kanje. Batshele 
bazame ukusitholela umkhondo wakhe,” kuchaza uBoysie 
efinyeza amanga akhe. 

118 



“Ngizokwazisa uma sengibathintile.” 

UBoysie wathi angaqeda ukukhuluma noStakes, wavula 
ikani lesibili nalo walishayela ekhanda, kwathi damu. Wadumisa 
imoto, wayisusa isibuyela ku-freeway. Yahamba amakhilomitha 
amathathu, yachezukela kwesobunxele isithatha umgwaqo 
obheke eThekwini. Yahamba elilodwa, yachezukela kuso futhi 
esobunxele isibheke eSherwood. Cha, ayiyi neze khona, nansiya 
isijikela kwesobunxele isihamba ngoCandella Road. Yahululuka 
njalo ibheke ezansi yaze yadlula phezu kuka-freeway u-N3. 
Yathi ingafika kuWiggins Road yajikela kwesokudla. Yawashiya 
kwesokudla amangcwaba aseZinkawini, yalidlula kwesobunxele 
isonto lamaRoma. Yawuqeda uWiggins Road, yaqala uRoad 
One isingena eChesterville. Yathi ukwenyuka kancane yabe 
isijikela kwesobunxele isingena kuMwelase Road, abanye bathi 
nguRoad 18. Yathi ingafika kubo kaNelisiwe yajika yama yabheka 
ngalapho yabe iqhamukele ngakhona. UBoysie wakhipha iselula 
yakhe esethi ubhaza uNelisiwe. Wethuka kwabanda amathumbu 
ezwa kuthi ngqo ngqo ngqo ewindini lemoto. Isandla sokudla 
saphuthuma phansi kwesihlalo esephuthuma umshini wakhe 
ecabanga ukuthi wabe edunwa imoto. 

“Vula s’thandwa, kuyabanda bo!” kuzikhalela uNelisiwe 
sekudlala imihlathi kuye ngenxa yamakhaza. Wavula ngokushesha 
uBoysie, wangena ngokushesha noNelisiwe exoshwa ngamakhaza 
ayeshubisa umnkantsha. 

119 



“Bengisathi ngiyakubhaza njengoba besihlelile.” 
“Ngibone imoto ijika, ngaphuma masisha. Bengesaba ukuthi 
izobonwa ngumama uma ike yama isikhathi eside. Bengingafuni 
ukuphuma sengiphelezelwa ngamagama ahlabayo,” kuchaza 
uNelisiwe imoto ihamba. Nansiya isiyongena kuWiggins Road. 
Yadweba ngaye njalo yaze yayofika emgwaqweni oqhamuka 
kwaKito. Yathi ingafika kuwo yajikela kwesobunxele isibheke 
eMayville. Nansiya iyodlula phambi kweMayville Post Office. 
Yawushiya kwesokudla lowaya mgwaqwana obheke efulethini 
lakubo kaNqoba. UBoysie wacabanga ngoNqoba, wacabanga 
nangodadewabo uPhilile. Wasizwa, wasibona ngamehlo 
engqondo isililo sikadadewabo abe ezosikhihla ukuba umsebenzi 
wokugudluza uNqoba wabe unikwe omunye nje umuntu. 
Imoto yathi ingafika kuSouth Ridge Road yajikela 
kwesobunxele. Yadlula amarobhothi amabili, yajikela kwesokudla 
isingena kuBerea Road. Yehla njalo yaze yangena ku-Old Dutch 
Road. Yaweqa amarobhothi yangena ku-Alice Street. 
“Uyazi ukuba bekuya ngami amagama emiqwaqo 
abeyoguqulwa sekudlule i-2010 Soccer World Cup. Ngicabangela 
abantu abayobe bevela kwezinye izifundazwe nakwamanye 
amazwe. Cabanga nje umuntu ekufonela ethi mlande 
emgwaqweni othile, ebiza igama ongalazi lomgwaqo; noma 
ethi myalele indlela, wena usebenzise amagama angasekho 
emigwaqweni,” kuphawula uNelisiwe imoto seyeqa uGrey Street, 
ebona igama selishintshile. 
“Mhlawumbe kuyodingeka ukuthi kube nebalazwe leTheku 
eliyokuba namagama amadala namasha, ahlukane ngemibala,” 
kuphendula uBoysie imoto isiyodlula eMsakazweni, ilokhu 
intweze njalo ngo-Old Fort Road, isiphikelele ehhotela labo. 
* * * 

120 



Umakhelwane owabe enomuzi oqondene nokaLanga 
ngaphesheya komgwaqo, wayibona imoto kaLanga ikhanyisile 
eduze kwesango. Akethuswanga yilutho kulokho, futhi-ke wabe 
ephuthuma ukuyobona i-Generations, umdlalo wethelevishini. 
Lagamanxa elesishiyagalombili, saphela isiqephu se-Generations 
esabe sikhonjiswe ngalelo langa. Waphuma umakhelwane 
eseyokhiya isango elincane labahamba ngezinyawo. Waphinda 
wayibona imoto kaLanga isekuso leso simo, wanikela khona. 
Wethuka kwaphela nasozwaneni ebona uLanga edindilizile, 
ekhanyiswe ngamalambu esilahlamatende sakhe. Kwamethusa 
nokubona kumnyama kwaLanga. Waphindela kwakhe egijima, 
ethukile. Wawashayela ngokushesha amaphoyisa, nawo afika 
ngokushesha, nesimo asihlola ngokushesha. Athola ukuthi kwabe 
kungathathwe lutho kuLanga. Elinye lamaphoyisa lafikelwa 
ngumcabango wokuthi izigebengu zabe zisebenza ngaphakathi 
endlini njengoba wona ayelibele yisimo sasesangweni. Kwaba 
yinkinga ukujomba uthango kuyobhekwa ngaphakathi njengoba 
lwabe luphakeme futhi luphethwe ngezinsimbi ezicijelwe 
ukuthiya izigebengu. Makhelwane lowo owacabanga ukulanda 
ilada lakwakhe. Akhwela, ajomba ngalo amaphoyisa. Ahlola isimo 
sangaphakathi emzini kaLanga ekhanyise amathoshi, ekhokhe 
izibhamu. Ayelindele okwakungathi khwasha, akubeke phansi 
ngenhlamvu. Mhlawumbe kwabe sekuwalolile nokubulawa 
kukaLanga. Kawatholanga lutho olwabe lusolisa ngaphakathi. 
Ajomba ngalo futhi ilada esephuma emzini kaLanga. Yafika 
imoto yezidumbu, yasithatha nesikaLanga yasiyisa emakhazeni 
kahulumeni kuGale Street eThekwini. Kwabe kusazovulwa icala 
lokubulala, ngakho-ke kwakufanele sihlolwe, kutholwe ubufakazi 
obubambekayo. Isilahlamatende sikaLanga sayiswa emaphoyiseni 
ukuze athungathe umkhondo wombulali noma wababulali. 

121 



amaphoyisa inamba yocingo lukaMaSishi. Lamshayela uCele, 
uyise kaMaCele. 

“Ungasisiza ngenamba yocingo lukaMrs Langa?” kunxusa 
iphoyisa. 

“Anginayo njengoba kunguLanga umuntu ebesithintana naye 
ngezingcingo. 0, ngakhumbula! Ake ngizame unkosikazi wami. 
Bamba kancane nje,” kusho uCele eyovusa umkakhe ukuze 
ambuze inamba yeselula kaMaSishi. Yaphela imizuzu eyisihlanu 
lilindile iphoyisa. Wagcina ebuyele kulo uCele. 

“Usekhona?” kubuza uCele ehefuzeliswa wukwehla 
nokwenyuka izitebhisi zomuzi wakhe oyisitezi. 

“Ngisekhona Ndosi. Uyayithola inamba?” 

“Ngiyayithola. Sengizokunika neyomngane wakhe uDora, 
ukuze uthinte yena uma lunenkinga olukaNkosikazi Langa,” 
kuchaza uCele enika iphoyisa izinamba. Iphoyisa labonga, 
lavalelisa. Lashayela uMaSishi, lamthola. Lathi makavukele 
esiteshini samaphoyisa eMhlanga ngakusasa ekuseni. UMaSishi 
waligumba kwaze kwaba yindaba iphoyisa efuna ukwazi ukuthi 
kwabe sekwenzenjani. Kwakungasekho ukwenza ngokunye, 
lamtshela wabonga ekhala. Akubange kusavuma ukuba alale 
uMaSishi. Wafonela uDora khona manjalo. Nhlanhla leyo 
ukuthi amthole enomasihlekisane wakhe. Imoto kamasihlekisane 
yabheka eMfume khona ebusuku, isilande uMaSishi. Zabuya 
sezilandelana izimoto, ekaMaSishi isishayelwa nguDora. Bonke 
balala kwaLanga ukuze bazimazise uMaSishi. 

ULanga ushona nje kawumuhle neze umoya phakathi kwakhe 

122 



noMaSishi; kodwa noma kunjalo wabe engamfiseli neze okubi 
umyeni wakhe. Sabe singasafezekanga isifiso sakhe sokuthi 
badabule incwadi yomshado; kodwa kwabe kugcwaliseke isifungo 
somshado wabo, sokuthi babeyoze bahlukaniswe ngukufa. 
Umqondo kaMaSishi wahlawumbisela ekutheni umyeni wakhe 
wabe ebulewe yizitha zakhe ezindala zenkathi yamatekisi namanye 
amabhizinisi. Wafisa ukuba babanjwe ababulali ukuze umthetho 
ubajezise, uphindiselele umyeni wakhe. Kwamphica kwamqeda 
ukuthi lesi sehlo sifike mhla yena noMaZikhali bengekho ekhaya. 
Mhlawumbe kwabe kuyisu loMdali ukuthi bangabi bikho ekhaya. 
Mhlawumbe nabo babezoqothwa ngenhlamvu. Mhlawumbe 
izigebengu zabe zisophe ukuqotha imbokodo nesisekelo. 
Mhlawumbe zabe zisazobuya lezi zigebengu sezizoqotha abasele. 
Ayi, kungenzeka ukuthi uLanga ulandelwe yisiqalekiso sakhe 
saze samthola. Kwaba yisikhathi isina idedelana ekhanda 
likaMaSishi imicabango enjena. Kwaze kwalamula sona isiqhwaga 
esingubuthongo. 

123 



ISAHLUKO SESHUMI 

“Wucingo lukaLanga lolu, ngumkakhe okhulumayo,” 
kuphendula uMaSishi ngezwi lokukhala. 

“Bengicela ukukhuluma nomalume uLancelot,” kusho uStakes 
ekhulumisa okwebhungu. UMaSishi walifanisa nelomunye 
wabashana bakaLanga lelo lizwi. 

“Akasekho umalume wakho Zweli. Bamdubule izolo kusihlwa 
esangweni lasekhaya. Ngisesiteshini samaphoyisa eMhlanga 
njengoba ngikhuluma nawe nje,” kuchaza uMaSishi ngezwi 
lokukhala. “Awu! Awu! Awu! Madoda! Kanti sekwaba njani 
emhlabeni?” 

“Kulukhuni Mshana, kulukhuni ngempela,” kuzikhalela 
uMaSishi enganakanga ukuthi lalibuye lathi ukushintsha izwi 
likaStakes. “Ayi, kulungile Malumekazi, ngizonibona.” 

“Usuyobazisa nasekhaya mshana. Usale kahle,” kuvalelisa 
uMaSishi ecabanga ukuthi wabe ekhuluma noZweli, umshana 
kaLanga. Wake wathula ecabanga uStakes. Kwabe kumethuse 
ngempela ukubulawa kukaLanga. “Kungase kube ngubani obulele 
uLanga? Ayi, ngeke kube ngabantu bemibango emidala. Ngabe 
babemyekeleni yonke le minyaka? Kusobala ukuthi ukhona 
umuntu noma abantu asanda kuxabana nabo uLanga. Kazi 
bekubangwani? Kungase kube ubulawe nguye lo mfana abefuna 
ukuthi agudluzwe? Kwenziwe yini kuthi kunganyamalala lo mfana 
bese kudutshulwa uLanga? Ayi, umuntu osesikhundleni esingaka 
ngeke azenzele umsebenzi onje; angaqasha umuntu ozomenzela 

124 



wona. Ibuye ihluphe nale ndaba yokufihlelana izinto. Ukuba 
i-Grootman yaluxoxa lonke udaba ngabe ngiyazi ukuthi ibulawe 
ngubani, kubangwani. Ngeke kusasiza ngalutho nokulandelana 
nalo mfana obekuthiwe makagudluzwe. Futhi-ke ibingakaphumi 
yonke imali yalo msebenzi. Ayi, njengoba sekufe umnikazi 
wendaba, umuntu akavele akhohlwe yindaba yalo mfana.” Nebala 
wenza njengoba ayecabangile. 

“Hello” kuphendula Stakes ngezwi elibhodlayo, engafuni 
ukuzwakala ukuthi ungubani. 

“Bra Stakes, ngithi angizwe ukuthi kuhamba kanjani. 
Bawukhomba kuphi umkhondo walo mthaka?” kubuza uBoysie 
ezenza umuntu okhathazekile, nobambezelekile. 

“Sekubhedile. Ngisanda kuthola umbiko wokuthi 
sebeyigudluzile ikilayenti yami...” 

“Awu! Awu! Awu! Kuthiwa bayigudluze nini?” kubuza uBoysie 
ezenza umuntu othukile. 

“Kuthiwa bamgudluze kusihlwa izolo, ngezikhathi zabo eight 
kanje. Buya manje isibhedile le job. Ngizokuthinta uma kusheshe 
kwavela enye. Yeka konke ubuye,” kuphetha uStakes. 

“Sure Bra Stakes. Ngizoyeka njengoba usho nje,” kuvuma 
uBoysie ejabule ngaphakathi njengoba wabe esetshelwe ukuthi 
angabe esamlandela uNqoba. 

UNqoba walala esekhokhele yonke into ukuze 
angabambezeleki ekuseni njengoba ayezimisele ukuhamba 
kusemnyamana. Waphuma kusempondo zankomo eHluhluwe. 
Umgwaqo wabe umvumela, zisembalwa kakhulu nezimoto 
ezabe zihambisana neyakhe. Wahlaba ikhefu, waphuza nekhofi 

125 



kwelinye lamagaraji aseceleni kukathelawayeka womgwaqo 
u-N2. Wathenga nephephandaba lesiNgisi eliphuma nsuku 
zonke ekuseni. Wathi pheqe pheqe njo, pheqe pheqe njo, waze 
wasithola isiqeshana sendaba eyabe ibhalwe sekuzoshicilelwa 
singasekho isikhala esanele. Babungasho lutho ubufuphi bayo 
kuNqoba, okubalulekile kwabe kungubufakazi bokuthi uLanga 
wabe esedlule ngempela emhlabeni. Wathi angafika emsebenzini, 
wathinta uLynne ngocingo emazisa ngodaba lukaLanga, abe 
elubone ephephandabeni. Akazange ayithinte nakancane 
eyokuzingelwa kwakhe ngoba yabe ingase iholele ekutheni lazeke 
iqhaza ayelibambe ekufeni kukaLanga. 

“Nami ngibona kanjalo. Le mali uzoyikhokha ethanda 
engathandi; ephila noma esefile,” kugcizelela uNqoba naye 
ezwakalisa okwakhe ukudinwa. 

“Ufe kabi kodwa engakawaboni, engakawezwa amangwevu 
ami enkantolo. Abezokuba ngumphako abezowudla aze ayongena 
esihogweni.” 

“Ayi, kulungile. Nami ngisaxinwe ngumsebenzi. Usale kahle,” 
kuvalelisa uNqoba ebona ukuthi ingase idonse inkulumo kaLynne 
njengoba abe esadinwe kakhulu. UNqoba wabe ephuthuma 
nomsebenzi owabe usilale ngayizolo. 

Abaseshi bake bathi ukumhlaba ngemibuzo enzima uMaSishi. 
Ukuqondana kwezinto kwakubenze bathi ukumsola. Wayehambe 
ngoLwesithathu ekuseni, nokwenza ehambe noMaZikhali. 
Bobabili kababuyanga ngalelo langa. Nakho-ke sekubulawa 
uLanga kusihlwa; bengekho bobabili. Abaseshi bamcela ukuba 
ayobakhombisa uMaZikhali KwaMashu. Kwanikelwa khona 

126 



kuhanjwa ngemoto encane eyabe ingenalo uphawu lwamaphoyisa. 
Naye uMaZikhali bamphonsa imibuzo ethi ihlaba ibe isonta 
ingqondo. lzimpendulo zikaMaZikhali benoMaSishi zabagculisa 
abaseshi, babona ukuthi kwakumane kwaziqondanela nje 
ukungabibikho kwabo ekhaya kanye nokubulawa kukaLanga. 
Kwabuye kwanezelela nendlela athuka ngayo uMaZikhali uma 
ezwa ngokufa kukaLanga. Abaseshi basuka KwaMashu baqonda 
eMfume, besahamba naye uMaSishi. Bayifica igula, ukufa 
kuyilalise phansi intombi endala, engunina kaMaSishi. Abaseshi 
bagcina bebonile ukuthi uMaSishi wabe emsulwa ekufeni 
kukaLanga. 

ke 
kwaba ngukuthi yabe isikhulile insizwa le; kungeselula 
ukuyesulela ngezinto ezinjalo. Bakhona nabesilisa abafikelwa 
yimicabango ebhedayo, yokuzidlisa satshanyana kuMaSishi. 
Laba-ke kwabe kuyilabo ababeke baba ngosomabhizinisi babuye 
bawa bhu. Kwabe kuyimicabango yesikhashana nje edlulayo 
le. Babengamqala ngaliphi nje uMaSishi enesithunzi esinjeya, 

127 



ehlonipheke kangakaya? Selokhu kwathi nhlo, banjalo abantu, 
bathanda kabi ukuvuna lapho bengakaze batshale khona. 

“Impilo yasemhlabeni injalo ndodana. Iyimpilo yesikhashana, 
impilo edlulayo. Izulu like line uzamcolo, lidale omkhulu 
umonakalo lo. Kodwa libuye libalele futhi, kuvuselelwe izindlu 
ebezidilikile, kuvuselelwe amabhuloho abebhidlikile, iqhubeke 
futhi impilo. Kufanele senze njalo nakuso lesi simo. Yima 
isibindi ndodana; osekwenzekile kuthathe njengendoda; ngoba 
vele kufanele sizemukele njengoba zinjalo izinto ezinjena, izinto 
esingekwazi ukuziguqula,” kusho uDora eduduza uNtuthuko. 

“Kona kunjalo Anti. Nami sengibone kahle ukuthi kayikho 
le nto esiyibiza ngokuthi yimpilo. Indlela ahambe ngayo 
umkami uLungile, engenanxa namuntu, ezilungele njengegama 
lakhe, ingicacisele ngokusobala ukuthi izinto zasemhlabeni lezi 
zingezesikhashana nje. Angazi ukuthi iNkosi isangigcineleni 
njengoba senginje. Ngabe kungcono ukuba ngafa kanye naye 
umkami uLungile.” washo ebihlika, ekhala uNtuthuko. Nabo 
oMaSishi benoDora bafikelwa ngumunyu, bakhala. 

UCynthia wayifunda ephephandabeni lesiNgisi, lasemini, 
indaba yokubulawa kukaLanga. Wadabuka kakhulu, wacabanga 
ukufonela uMaSishi amduduze. Wabuye wazikhuza, ebona 
kungenaso isigqi senhlonipho ukwenze njalo. Wanquma ukuthi 
athi angashayisa ntambama anikele khona eMhlanga Ridge 
kuMaSishi. Wathi pheqe pheqe ibhukwana lakhe ayegcina kulo 
izinamba, amakheli kanye neminye imininingwane ebalulekile. 

128 



Walithola ikheli lakwaLanga eMhlanga Ridge, wabukisisa 
ibalazwe lenyakatho yeTheku, wathi angashayisa wanikela khona. 
Wafica yena uMaSishi noDora kanye noMaZikhali owabe esanda 
kufika evela KwaMashu. 

UMaZikhali wabalethela itiye, ikhofi, iMilo kanye nethiphothi 
lamanzi abilayo, ukuze umuntu azikhethele lokho azwana nakho. 
Walandelisa ngezinhlobonhlobo zamakhekhe abe ebhakwe 
nguMaSishi. Ithileyi labe ligcwale kungakapheleli konke. Bathela, 
badla, baphuza. 

“Uyazi uyazithambisa friend. Kufanele uvule ibhizinisi 
lamakhekhe,” kuphawula uDora emamfuza i-fruit cake eyabe 
yehla esiphundu. 

“Ngizoyivula friend. Kunezintwana ezimbalwa engifuna 
ukuchusha kuzona kuqala, emva kwalokho ushe umsebenzi,” 
kuphendula uMaSishi eqala ukuphuza itiye ayekade esalinike 
ithuba lokuba lidonse. Bathi bangaqeda, uCynthia waqoqa 
izitsha, waqonda nazo ekhishini eseyozigeza. 

129 



“Kahle bo, Ndodakazi! Uzozigeza uMaZikhali,” kukhuza 
uMaSishi ethuswa yisenzo sikaCynthia. 

“Badinga ukulalelwa abantu abadala uma bekhuluma. 
Sekukhuluma bona-ke manje,” kusho uDora ehleka kancane. 

“Basale sebeshesha kangaka pho?” kubuza uMaSishi 
kubonakala ukuthi sabe simkitazile naye isenzo sikaCynthia. 

“Bazolindani? Wena ufuna bathule nje yize bewubona uphela 
umuzi wabo? Kahle bo!” kukhuza uDora ekholelwa ngempela 
kulo mcabango wakhe. 

“Kodwa phela kusadingeka kulindwe unyaka wonke. Kufanele 
kwenziwe umsebenzi kaMaCele kuqala,” kuchaza uMaSishi eqala 
ukuyicabangisisa indaba kaCynthia. 

“Wumshado ongalinda lokho, kodwa kube kuqhubeka 
okunye. Phela ngabafelokazi abazila unyaka wonke, hhayi 
amadoda. Mhlawumbe lokho kusukela ekutheni amakhosikazi 
asesithenjini kawanakuzila unyaka wonke ngoba nakhu kwashona 
umnakwabo. Cela intombazane le ilande uNtuthuko esibhedlela 
kusasa. Yiba ngumuntu oxineke kabi. Nami uzobe ungithume 
ezindaweni eziningi. Ucabanga ukuthi liyodliwa ngubani leli lifa 
elingaka? Wuvuse ngokushesha umuzi lo. Sebekhulumile abadala, 
ungabe usathithiza,” kuchaza uDora esheshisa, efuna bayisonge 
masisha inkulumo, engakabuyi uCynthia ekhishini. Kwafika 
uMaZikhali besakhuluma. 

“Kahleni bo, sezidliwe yini izitsha?” kubuza uMaZikhali 
ethukile. 

130 



“O, khululeka MaZikhali. Useyazigeza uCynthia ekhishini,” 
kuchaza uMaSishi ngokukhulu ukunganaki. Wahleka kancane 
uMaZikhali ngoba yena wabe eqale ukunaka ngesikhathi engena 
endlini uCynthia. 

“Ayi, siyobuye sixoxe mntakaNzimase,” kuphendula 
uMaZikhali ebuka uDora kancane. 

“Kanti-ke khululeka MaZikhali. Ngumngane wami omkhulu 
kabi lo; asifihlelani lutho.” Washo ehleka kancane, ebuka 
uMaZikhali ngamehlo okumthenga. 

“Mina ngibone ngokuthi avele ahlale kulo sofa ayevamise 
ukuhlala kuwo uMaCele. Ngimane ngazibonela ngingengane 
ukuthi sekukhuluma bona-ke oSothole manje. Bathi awuvuke 
umuzi wabo.” Waqhamuka ngaso leso sikhathi uCynthia. 
Weza emoyizela, eyohlala phansi, kuwo kanye usofa kaMaCele. 
Umoyizela nje ngoba ebona uMaZikhali esefika emva kwendaba. 

“Ngiyabonga ndodakazi, bengithi ngilanda izitsha; 
sengitshelwa nguNkosikazi Langa ukuthi usuzigezile.” 

“Hawu, usungaze ubonge nento encane kangaka Mama? 
Ukugeza izinkomishi nje sekuwutho?” 

“Kubongwa okuncane, kubongwe okukhulu mntanami. 
Ayi-ke, ngizokubona Ndodakazi,” kuvalelisa uMaZikhali ejabule 
ngaphakathi. Bayincoma ngezinhliziyo inhlonipho kaCynthia 
oDora benoMaSishi. Akabange esahlala uCynthia. Wavalelisa 
ethembisa ukusheshe avele. 

“Angikukhiphe-ke Mntanami,” kusho uMaSishi esukuma, 
beqonda ezitebhisini benoCynthia. Bathi bangafika emotweni 
kaCynthia, wayiqala indaba uMaSishi. 

“Ngidinga usizo lwakho lapha Ndodakazi. Kodwa 
senginamahloni okukucela ngoba usungisize kakhulu. Bengizocela 
uDora, kodwa sekukuningi kakhulu naye azokwenza kusasa.” 

131 



“Kanti angakhuluma nje umama, kubonakale ukuthi 
kungamiswa kanjani.” 

“Kungase kube ngasikhathi sini Mama?” kubuza uCynthia 
kusengathi kukhona akucabangayo. 

“Udokotela wakhe ufika ntambama. Ungamlanda ngehora 
lesine noma seligamenxe,” kuchaza uMaSishi ngelokuncenga. 

“Ayi, kulungile Ma, ngingamlanda. Asithi ngokugamanxa 
kwehora lesine.” 

Bathi bangavumelana, base behlela ukuthi babezoxhumana 
babonane kanjani. UCynthia akasolanga nakancane ukuthi 
wabe ecushelwe ugibe. Wayecabanga ukuthi wabe esiza 
nje njengoba ayeceliwe. Kwabe kukhona kancane nokufisa 
ukubona lo muntu owabe esesetshenzelwe kangaka efunelwa 
igazi. Wabe enawo nomqondo wokuhlanganisa uNtuthuko 
nabakwaMzobe ukuze akhe uxolo phakathi kwabo. Wabe 
esebazi abakwaMzobe, ikakhulukazi uNqoba. Ukufeza isicelo 
sikaMaSishi kwabe kuzomnika ithuba lokwazi uNtuthuko, abone 
ukuthi wabe engumuntu onjani. Wabe ezincoma ngenhliziyo 
mayelana nomsebenzi ayewenzile, wokuthungathela uNtuthuko 
igazi. Njengoba abe eseyazi yonke indaba yabakwaLanga 
nabakwaMzobe, wakubona kungumsebenzi wakhe ukubelapha 
ngokomoya. Wabe esawakhumbula kahle amagqubu kaNqoba. 
Wayefisa nokwazi ukuthi uNtuthuko wabe etsheliwe yini ukuthi 
wabe esindiswe yigazi lendodana yakhe abe eyithole ngendlela 
enesihluku nobulwane, indodana yakhe abe eyiphikile. 

Ngesikhathi uMaSishi evela ekukhipheni uCynthia, 
wahlangana noMaZikhali ehla ngezitebhisi. 

132 



“Ngiyethemba ukuthi kanizowapholisa amaseko,” kusho 
uMaZikhali ehleka kancane. 

UThobile wayelifundile iphephandaba ngesikhathi sekhefu 
lasemini. Wabe eyifunde waze wayiphinda indaba yokubulawa 
kukaLanga. Akazange ayihlanganise nakancane noNqoba. 
Wacabanga ukuthi uLanga wabe ebulewe yizitha zakhe 
ezindala. Wake wakusikaza nokufonela uNqoba, kodwa wabuye 
wazibamba, wanquma ukuthi kuxoxwe ekhaya. 

UNqoba wasebenza kahle usuku lonke, nakuba yabe ilokhu 
ibuya emqondweni wakhe indaba kaLanga. Wazitshela ukuthi 
uLanga wabe ezigwaze ngowakhe. Ukuba wayevele wakhokha 
imali, wangayenza le mizamo yobuSathane ngabe akafanga. 
Kwafika emqondweni kaNqoba ukuthi uLanga wabe ezame 
ukwenza into abe eseyejwayele; kanti kuzobhimba kulokhu. 
Elakubo labe limlahle kakhulu kulokhu. Lona liyakwenza lokho 
kumuntu osuke esegcwanekela kwabegazi lakhe. 

Imoto kaCynthia yafika eseyilindele uNtuthuko. UCynthia 
wabe esesihlehlise kakhulu isihlalo esiseceleni kwesomshayeli, 
ukuze ayelule ngokukhululeka imilenze yakhe uNtuthuko. 
Wayehamba ngezinduku ezabe zisiza ekusekeleni esingenhla 
njengoba sabe sisathunukala. 

Wamlekelela lapho esengena emotweni. Wazibeka kahle 
izinduku zokuhamba, kanye nempahlana yakhe, yasuka imoto. 
Bazethula kafushane, omunye komunye. 

“Isalukazi esingizalayo sithe usebenza enhlanganweni ethekelisa 

133 



igazi,” kuqhubeka uNtuthuko imoto isidlula ngasefulethini 
lakubo kaNqoba. Wabe elazi uCynthia, engalazi uNtuthuko. 

“Ungethuki, akumina.” 

“Cha angimazi. Umama wathi uyongitshela uma sengeluleme 
ngokuphelele, sengiwumqabavu. Kungase kube inkosazane 
iyamazi yini?” Wabuza esakhombisa izimpawu zokwethuka. 
Imoto yachezukela kuSpaghetti Junction, yathatha uthelawayeka 
womgwaqo obheke KwaZulu. 

“Ngicela ukuthi ungithinte uma esekutshelile. Nansi inamba 

yami.” 

Washo emnika ikhadi lasemsebenzini. 

“Ngumuntu wesilisa noma wesifazane? Ungakanani?” Wabuza 
ebuka ikhadi, ecabangela kulona. 

“Ungatatazeli. Iyophenduleka yonke imibuzo yakho uma 
esekuchazele uNkosikazi Langa.” UNtuthuko washeshe wabona 
ukuthi kwabe kuwukudlala ngesikhathi ukugumba le ntombazane 
ngemibuzo. Wabona kungcono ukuthi azixoxele ezinye nje 
ezingasho lutho. “Ushayela kahle. Usunesikhathi esingakanani 
ushayela?” Wabuza imoto isichezukela ebhodini elithi Mt 
Edgecombe, Phoenix North, Verulam, Umhlanga. 

“Ngiyabonga. Awuthi ngibone. Ayi, iphelile iminyaka eyishumi 
ngishayela. Bathe kufanele uphindele nini futhi esibhedlela 
njengoba usulashelwa ngaphandle?” Wabuza imoto isifike 
emarobhothini, isijikela emgwaqweni oqonde eMhlanga Ridge. 

“Ngizophindela ngoLwesihlanu oluzayo. Ngizobe ngilokhu 
ngiyohlolwa njalo emva kwesonto.” Selokhu besukile esibhedlela 

134 



ubuso bukaCynthia kabunawo nomncane umusa. Useze 
wakuqaphela lokho noNtuthuko. Ukuqaphele maqede wafikelwa 
ngumcabango wokuthi yisihlobo sakhe esanikela ngegazi elamsiza. 
Pho yini eyenza uCynthia angakwenameli lokho? 

“Ngibonga kakhulu Ndodakazi. Awuve ungisizile. Usuyofaka 

ithonsana likaphethiroli,” kubonga uMaSishi enika uCynthia 

ikhulu lamarandi. 

“Kahle bo Ma; wathi angikusize wabuye wakhokha futhi?” 

“Hha, ithini le ngane? Kanti imoto yakho ihamba ngamanzi 

yini? Thatha bo. Akulungile ukungamcabangeli omunye 
umuntu.” 

“Ngiyabonga Ma. Sengicela ukuvalelisa. Ngisenenye futhi 
indlela okufanele ngiyithathe khona namhlanje.” 

“Kubonge mina Ngane yami. Akushiwo nokuthi ungisizile.” 

Wabonga eneme ngaphakathi uMaSishi. 

“Ube ngcono Bhuti Ntuthuko. Nisale kahle ma.” 

“Uhambe kahle Ngane yami.” UCynthia wavalelisa maqede 
wahlehlisa imoto yakhe. Yajika isiyophuma ngesango elabe 
selivulwe nguMaSishi ngerimothi. UNtuthuko wazithi nhla 
izitebhisi, wakhumbula loluya lusuku mhla ehambisa uMaCele 
Entabeni Hospital. Kwaba sengathi uyambona ehla kancane 
ngezitebhisi, esindwa ngamawele abe ewamumethe. Wabe 
engasekho kulo mhlaba uMaCele, wakhala uNtuthuko, wakhala 
noMaSishi. UNtuthuko wakhumbula isenzo sakhe sobulwane 
kuThobile; wakhumbula isenzo sikaLanga enganeni kaThobile, 
wabona ukuthi babejeziselwa ukona kwabo. 

135 



“Kwakufanele kufe mina; hhayi uLungile. ULungile wafela 
isono sami!” La mazwi kaNtuthuko aphelezelwa yimpophoma 
yezinyembezi. 

136 



ISAHLUKO SESHUMI NANYE 

“Kudela owaziyo ukuthi abantu laba bayoze balikholwe nini 
iqiniso lokuthi amagugu aleli zwe ayosala emathuneni. ULanga 
ulele yedwa emakhazeni manje; ususele nabanye wonke lo mcebo 
abezikhukhumeza ngawo, ezakhela izitha,” kuphawula uMaNdelu 
enyiphile, kubonakala ukuthi uyasenyanya isenzo sikaLanga. 

“Awu Ma! Wakhuluma ngalo muntu futhi? Ingani uthe 
ikudalela ihayihayi indaba yakhe?” kubuza uThobile enyuse 
amakhala sengathi kukhulunywa ngento enephungana elibi kabi. 

“Ayiyidali kakhulu uma ikhulunywa uyena. Konakala uma 
ike yakhulunywa ngomunye umuntu. Angithi Khulu?” kubuza 
uNqoba ehleka kancane. 

“Ubuzani ngoba uyazi nje? Ayi, sengiyozilalela; salani.” Yasho 
isukuma, ibashiya ngempela intombi endala. 

Ntambama ngalo oLwesihlanu, emva kokuba uCynthia 
esewufulathele Umhlanga Ridge, kwangena ucingo lommeli 
kaLanga efuna ukwazi ukuthi wabe esefikile yini uNtuthuko. 
Wathi angezwa ukuthi wabe esesekhaya, wathembisa ukufika 
ayolungisa okuthile mayelana nomngcwabo kaLanga. Nebala 
kwathi kuhwalala wabe etheleka. Wabe elethe uhlelo lomngcwabo 

137 



abe ezibhalele lona esaphila uLanga. Zabe zintathu kuphela 
izikhulumi kulolu hlelo. UCele wabe ezokhulumela umndeni 
wakwaLanga, aphinde akhulumele abangane. Kwabe kukhona 
nowayezokhulumela ibandla kanye nowayezokhulumela 
osomabhizinisi. ULanga ucela uCele ukuba akhulumele 
abomndeni nje yingoba sekuneminyaka aqhela kwabakubo. 
Bazonela ngokuthi bamquze, bathi uphumelela yedwa nje ngoba 
antshontsha idlozi. Kwakungasangenelwana, kungasahanjelwana 
ngisho noma omunye esevelelwe yisifo. Kona kwabe kwaziwa 
ukuthi umfo kaLanga lona wabe enenhliziyo yetshe, kodwa 
babemqambela mayelana namakhathakhathana. Kwabe 
sekuneminyaka lwenziwa lolu hlelo lomngcwabo kaLanga. 
Kwabe sekwenzeke kabili ukuthi kushone umuntu owabe 
esohlelweni, likhishwe igama lakhe, kufakwe igama lomuntu 
osaphila. Umfo kaLanga lona wabe ezibhalele nomlando wempilo 
yakhe, wazikhethela neciko elabe lizocikoza ngawo seliwufunda. 
Lokho wabe ekwenzela izintatheli, efuna zibhale amaqiniso, 
hhayi ezikuqagelayo. Umlando wakhe wabe uthe ukuba mude 
kunokwejwayelekile; ugxile kwezamabhizinisi. Wabe ufinyeziwe 
owabe ubhalwe kwelinye lamakhasi ohlelo, umude owafundwa 
yiciko. Kwabe kukhona nesithombe sakhe ayesikhethele ukuba 
sifakwe ekhasini langaphandle. ULanga wabe ekubhale phansi 
konke abe efuna kwenziwe emngcwabeni wakhe. Wabe ekucacisile 
ukuthi angabokhanyiswa amakhandlela; kungahlali muntu 
emakhandleleni, futhi angazilelwa. 

138 



iyoze ibe ngoLwesithathu. Kwafika emqondweni kaMaSishi 
ukuba azise uNqoba mayelana nomngcwabo kamkhulu wakhe 
uLanga. Wabona kufanele ukuba amazise njengoba naye wabe 
eyigazi lakwaLanga. UNqoba wathembisa ukufika enkonzweni 
yokuphelezela uLanga njengoba yabe izothatha ihora elilodwa 
kuphela. 

“Ayi bo Ma! Imoto enjena ishayelwe yimi?” kubabaza uCynthia 
ethukile. 

“Angithi unazo izincwadi zokushayela?” 

“Yebo Ma, nginazo.” 

“Uzoyishayela-ke nalena. Ake nithi qu eGateway friend, 
yikhona ezoke athi ukuzejwayeza inyoni emhlophe. Seniyobuya 
nalokhu,” kuphetha uMaSishi enika uDora ipheshana 
elabe linohla lwezinto ezabe zizothengwa. Wamnika nemali 
ababezothenga ngayo. Ukhiye wenyoni emhlophe wawunika 
uCynthia maqede wenyuka ngezitebhisi. Bangena emotweni 
oDora benoCynthia, yasuka isibheke eGateway. Babuya 
eseyejwayele kahle uCynthia, esebuzwe kahle nobumnandi bayo. 
Yabe iphakeme, inyelela, iwubukhosi bodwa. 

139 



Isidumbu sikaLanga kasilalanga ekhaya njengoba naye wabe 
efe ngesikhali njengaye uMaCele. Safika ekuseni ngemoto eyabe 
iphelezelwa ngezimbili ezabe zizothwala umndeni. Zonke zabe 
zinombala oyisiliva, kungezakwaDoves. 

140 



abambalwa emva kwabo. Amehlo kaNqoba athi njo kuNtuthuko. 
Wambukisisa lo mlisa owahlukumeza unina uThobile 
ngokumdlwengula, yena waba ngumphumela waleso sigameko. 
Laqala phansi ifundululu lentukuthelo. 

Umfundisi wathandaza, kwalandela umculo wogubhu. 
Washolo phansi, kwafundwa umlando wempilo kamufi phezu 
kwawo. Owafundwa wabe umude ngokuphindwe kane kunalowo 
owabe ubhalwe ohlelweni. Emva kokufundwa komlando 
kwalandela izinkulumo okwabe kubhalwe phansi ukuthi zingeqi 
emizuzwini emihlanu inkulumo ngayinye. Kwalandela inkonzo 
eyaba mfuphi, yadla ngokushuba. Zaba mbili izimemezelo, 
zethulwa ngumfundisi: 

“Sesizophuma lapha siqhubeke ngoFirst Avenue size siyoxhuma 
ku-Epsom Road. Phambili siyojikela kwesobunxele singene 
ku-Old Fort Road. Siyoqhubeka ngaye njalo size siyolunguza 
olwandle. Siyojikela kwesobunxele kuSnel Parade. Siyopaka 
phambi kwehhotela lokuqala kwesobunxele, lapho siyothola khona 

141 



itiye. AbakwaLanga bayasicela ukuthi sidlule khona sonke ngoba 
silungiselwe. Isidumbu sikaLanga sizosishiya khona lapha ngoba 
sizolothiswa ntambama, sekukhona umndeni wodwa.” Wathi 
angasho izimemezelo wenza isibusiso, esaxhunywa wumculo 
wogubhu. UCele walivula ibhokisi lomlingani wakhe, wabonwa. 
Wadlula kulona noNqoba esafuna ukubona lo muntu owaze 
wazama kabili ukubulala ingane eyigazi lakhe, kodwa wehluleka 
kabili, kwagcina kufe yena. Wayibuka isithule leya ndoda eyabe 
igqokiswe isudi empunga nehembe elimhlophe, nothayi owabe 
unemigqa emincane empunga nemincane emhlophe. Izinwele 
namadevu kwabe kudaywe kwaba mnyama. Izinhlafuno zabe 
zigegiwe, kwasuswa izinwedlana ezabe zimhloshana. Wacishe 
waphela uhhafu womzuzu uNqoba ebuka isidumbu sale ndoda. 
Wanikina ikhanda, wadlula. UMaSishi benoCynthia bakuqaphela 
okwabe kwenzeka. Balukhumbula kanye kanye loluya lusuku mhla 
besehhovisi likaNqoba. Bafikelwa ngumunyu bakhala bengazange 
batshelane, bengazange babukane. Kwagcina umndeni, nawo 
usumbona okokugcina, usuyoze ubone umlotha wakhe. Wathi 
ungaphuma umndeni, wasitheliswa ngale kwekhethini umshini 
owabe uthwele ibhokisi. Umculo wogubhu wanqamuka ngehora 
leshumi nambili sekuphuma umuntu wokugcina. 

“Yilowo nalowo muzi unezindaba zawo eziyisifuba somndeni, 
kodwa-ke njengoba sizoshada, bese wuba yilunga lomndeni 
wami, ngibona kufanele ukuthi ngikuvulele isifuba sami. Isifuba 
sami kufanele sibe yisifuba sakho. Ngamanye amazwi le nto 
engizokutshela yona kufanele uyivalele esifubeni sakho, ungathi 

142 



vu ngayo komunye umuntu,” kweluleka uNqoba, ubuso bakhe 
bukhombisa ukuthi wabe eza nodaba olujulile. 

“Wabazwela kakhulu, mina ngangizobabiza isigidi samarandi,” 
kuphawula uPhilile ephazamisa ukuqhubeka kwendaba. UNqoba 
wayigwema eyokumiswa kokukhokhwa kwesheke likaLanga 
kanye neyokuvikelwa nguBoysie. 

“Waba nenhliziyo kaSathane waze wafa lo muntu. Ngicabanga 
ukuthi nale mali wayikhipha inhliziyo yakhe ibuhlungu kabi. 
Kusobala ukuthi uyohlala koMhlanga Ridge nje ubalekela ulaka 
losomatekisi, kanti akabuzanga elangeni; bazomthungatha baze 
bamthole khona esilungwini lapho. Wayengalazi iqiniso lokuthi 
kayikho impunga yehlathi.” UPhilile ukhuluma nje ubuso bakhe 
buswacile, bukhombisa ngokusobala ukuthi imphatha kabi into 
eyenziwa nguLanga kuNqoba. Zabe zehle mi ngesikhathi ezwa 
okwenziwa nguNtuthuko kuThobile. 

“Okungixaka impela nje wukuthi uLanga lo ubelenzela 
imisebenzi emikhulu ibandla abekhonza kulo. Kuthiwa ubesanda 
kulinwebela indlu yesonto, wafaka izibani zikagesi ezinophephela 
bokupholisa, walifakela nama-tiles aphansi. Umncome kakhulu 
lo muntu obekhulumela ibandla,” kuchaza uNqoba enikina 
ikhanda. 

“Baningi kabi abantu abafana noLanga, abasebenzela ukuba 
bakhulu emabandleni abo, kodwa babe yizithunywa zikaSathane 

143 



lapha ngaphandle,” kuphawula uPhilile sakuthetha kubonakala 
ukuthi kuyamdina ukwenza kwabantu abafana noLanga. 

“Awubuyele odabeni lwezimfihlo zomndeni. Akufanele 
kukuphathe kabi ukuthi wafika kanjani kulo mhlaba. Iqiniso 
wukuthi nawe uyisidalwa sikaNkulunkulu njengawo wonke 
umuntu; futhi iNkosi ikubusise kakhulu kunabaningi abazalwa 
ngaphansi kwezimo ezinhle. Nathi usibona nje sazalwa ngaphansi 
kwesimo esingesihle neze emehlweni oMdali. Mina uma 
uMaMnguni, wangithola kumuntu wakwaSithole, uBoysie 
wamtholwa kumlisa wakwaCele. Sashiyelana ibele kodwa sizalwa 
ngabafokazi abehlukene. Asibazi nalabo bafokazi, sibezwa 
ngendaba nje. Wena nami kasizalelwanga emshadweni, kodwake 
okuhle ngukuthi ezethu izingane zizozalelwa emshadweni. 
Angigcine ngokukubonga ngokuveza lolu daba. Bekungeke 
kube yinto enhle ukuthi size sibophe ifindo lomshado, kodwa 
sibe singatshelananga izibongo zabalisa esiyigazi labo,” kuphetha 
uPhilile. Bobabili kwabakhulula ngaphakathi ukwazi ukuthi base 
betshelene amaqiniso amqoka. UNqoba wabe ekwengule kahle 
okwabe kuyimfihlo yakhe noBoysie. 

* * * 
AbakwaLanga baphindela ntambama kwaDoves and Adlam 
Reid, sekuyolothiswa isidumbu sikaLanga. UMaZikhali 
wenqaba ukuhamba kulokhu. Nakhu phela noCynthia wabe 
esegodukile. Kwahanjwa ngemoto kaMaSishi ishayelwa nguDora, 
uNtuthuko ehlezi esihlalweni esingemuva. Kababonanga lutho 
olutheni ngoba basigcina sisitheliswa ngale kobhayela isidumbu. 
Bawulanda ngakusasa umlotha, sebeyowuphonsa olwandle. 
“Sengiyakholwa ngukuthi ingxenye enkulu yomzimba 
womuntu yakhiwe ngamanzi,” kuphawula uDora ewubona 

144 



umncane kakhulu umlotha uma ewuqhathanisa nobungako 
bomzimba kaLanga. 

NgoLwesihlanu uNtuthuko wayiswa nguMaSishi Entabeni 
Hospital. Kwakungasavumi kuNtuthuko ukuba azibambe, 
eselangazelele ukwazi ukuthi ngubani owabe enikele ngegazi. 
Wayefuna nokwazi ukuthi yini eyabe izoshiwo nguCynthia 
mayelana nomuntu owabe enikele ngegazi. Wacishe wabuza 
ngesikhathi sebesendleleni sebebuya, kodwa wakwazi ukuzibamba 
baze bafika ekhaya. 

“Ngicabanga ukuthi usungangitshela manje Ma,” kucela 
uNtuthuko enovadlwana. 

“Mntanami, kubuhlungu kabi ukukhishwa iva okusuke 
sekunesikhathi lakuhlaba; selihlale enyameni kwaze kwadaleka 
nobomvu. Uzobumela lobo buhlungu?” Wambuza embheke 
ezinhlamvini zamehlo. 

“Ma, abukho ubuhlungu obedlula lobu esengibuzwile. 
Ngakho-ke ngicela ungitshele Ma.” 

“Mina ngizwela wena Mntanami; kodwa-ke uma uthi 
angikukhiphe iva ngelinye iva, kulungile.” UMaSishi washo 
ecweba izinyembezi, esekhumbula akuzwa mhla besehhovisi 
likaNqoba. Indaba wayilanda kusukela ekuthungatheni umuntu 
owabe enegazi elifana nelakhe uNtuthuko, waze wafika kulokho 
okwashiwo nguNqoba. Waphawula nangesililo esaqhuma ehhovisi 
likaNqoba. UNtuthuko wake wazama ukubamba izinyembezi, 
kodwa wahluleka. Zehla zelakanyana izinyembezi zeminjunju 
yomphefumulo. 

145 



“Awu! Awu! Kwaze kwalukhuni!” Washo maqede yehla 
impophoma yezinyembezi. Kwazwela nakuMaSishi, wachiphiza 
echiphizile. UNtuthuko wagcina ekwazile ukuziqoqa, yanqamuka 
nempophoma yezinyembezi. Ngesikade wabuza ngezwi losizi: 

“Akukho ongakwenza ngane yami, ngaphandle kokuthi uxolise 
kwabakwaMzobe.” 

“Mhh, kwaze kwalukhuni!” Washo izandla ziphahle ikhanda, 

amehlo egqolozele phansi, ejulile ngomcabango. 

“Kulukhuni ngempela Ngane yami. Kulukhuni satshe.” 

“Ngicabanga ukuthi sekulukhuni kakhulu njengoba ubaba 

enqabile ukukhokha imali yegazi.” 
“Hha, wangikhumbuza. Uyayikhumbula insizwa ebigqoke 

isudi emnyama, eme isikhathi eside ibuka uLanga?” 

“Yebo, ngiyayikhumbula.” 

“BekunguNqoba lowo. Nguyena umnikazi wegazi. Ngamcela 
ukuba afike enkonzweni yokuphelezela umkhulu wakhe. Ukufika 
kwakhe kunginika ithenjana lokuthi lungase lube khona uxolo.” 

“Usho kanje! Ngempela Ma?” Wabuza emagange ngenxa 
yokuthi wabe elulambele, elomele ngempela uxolo. Wabe ekholwa 
ngukuthi lawaya mashwa ayemlandele ngenxa yesiqalekiso 
esasisukela kulokho ayekwenze kuThobile. Wayekholwa ngukuthi 
ukuxolelwa kwakhe nguThobile kwabe kuzosishabalalisa 
isiqalekiso. Kwakumethuse kakhulu ukufa kukaMaCele 
benoLanga. 

“Angazi Mntanami, kodwa umoya wami ungitshela ukuthi 
lungase lwamukeleke uxolo lwakho. Ngicabanga ukuthi 
kuzodingeka ubanike imali yabo. Lokho kungase kube nomthelela 
omuhle ekwehliseni ulaka lwabo,” kuphendula uMaSishi eseke 
wathi ukuthula ecabanga. 

146 



“Kazi ubaba walaba kanjani ifa lakhe? Ungathini Ma uma 
kungukuthi wanikela ngalo lonke ezinhlanganweni ezibhekele 
abampofu?” kubuza uNtuthuko ecabanga. 

“Ayi, sesiyokuzwa khona ngempela Ma. Uma umuntu 
engashiyelwanga lutho, sekuyodingeka ukuthi kuthengiswe inyoni 
emhlophe, kuphinde kuthasiselwe ngalokho umuntu akufihle 
ebhange.” 

“Kungadingeka ukuthi wenze njalo impela Mntanami. 
Asilinde lona isonto elizayo; sizwe ukuthi ithini iwili, kube yima 
sihlela mayelana nokuya kwakho kwaMzobe.” 

“Nami ngibona kanjalo Ma,” kuphetha uNtuthuko selithe 
ukwenyuka ithemba lokuthi babengase bamxolele abakwaMzobe, 
sishabalale isiqalekiso. Emva kwesikhathi uMaSishi ebonisene 
nendodana yakhe, kwafika emqondweni wakhe ukuthi ake 
athi ukulumunyunga noMaZikhali udaba lokuyocela uxolo 
kwabakwaMzobe. Wayilanda njengoba injalo indaba yokuzalwa 
kukaNqoba neyegazi elasindisa uNtuthuko. 

“Ngabe nenze ubuntu impela lapho Nzimase. Kodwa-ke 
kuyokuba nesigqi esingcono uma lolu daba niluqhuba ngesiko 
lesintu. Kufanele uthole abanumzane ababili noma abathathu, 
ubathume ukuba bayobhula umlilo kwaMzobe. Kuyodingeka 
ubaphathise ingezamuzi, kube yinkomo nembuzi. Bekuzokuba 
yimbuzi kuphela ukuba umonakalo wenzeka zithandana izingane. 
Kungenzeka bathi mazibe mbili izimbuzi. Eyokuqala eyokugeza 
umuzi, eyesibili eyokugeza izintombi. Inkomo isaqondene nakho 
ukugeza umuzi njengoba kwaba yisigameko senkani. Sidlule


147 



ke lapho, bese kuba yinkomo kayise kanye nenkomo kanina. 
Laba ngabazali bentombazane. Sekuyothi-ke lapho intombazane 
isigana, ziphuke lezi zinkomo ezimbili.” 

“Nje. Emva kwalokho selungalandela-ke noxolo lwenqubo 
yenkolo. Usungaya naye uNtuthuko kwaMzobe, kucelwe uxolo 
lomlomo, kwenziwe nomthandazo, kudluliswe ngezinhliziyo 
nangokwenza. Uma kuhambe kahle okosiko, kwahamba kahle 
nokwenkolo; ayi-ke sekungabingelelwana noma kuhlanganwa 
emgwaqweni,” kuchaza uMaZikhali ethokozela isinyathelo esabe 
sizothathwa ngabakwaLanga. 

“Ngiyizwa kahle incazelo yakho MaZikhali.” 

“Amashwa ayobe elokhu enilandela uma ningakuhloniphanga 
okwesiko. Yibona-ke abayokusho ukuthi inhlawulo ibe yizinkomo 

zemali noma zoboya,” kuphetha uMaZikhali. 

“Ayi-ke, angibuye ngikuthinte uma sekusondele.” 

“Kulungile Nzimase, sengiyokuzwa ngawe.” Baluphetha 
kanjalo udaba lokuthi kuyoxoliswa kwaMzobe ukuze kushabalale 
amashwa. 

UBoysie waze wafonela uNqoba sekusele izinsuku ezimbili 
ukuba kuhlangane amasonto amathathu abulawa uLanga. 
Bavumelana ngokuthi bahlangane phambi kwehhotela ayengenise 
kulo uBoysie. Lona lelo azilolongela kulo mhla ezokuba yinja 
emnyama. Ngehora lesihlanu nqo ntambama, yathi nse phambi 
kwehhotela imoto kaNqoba. Yathi ingacosha uBoysie yadweba 
njalo igudle ulwandle ibheke enyakatho yalo. Yaze yama 
maqondana nasoThongathi. Behla bobabili baqonda olwandle. 
UBoysie wayephethe lesiya sikhwama sakhe esimnyama. 

“S’bali, ngifuna ube ngufakazi wokuthi sengiphila impilo 
entsha,” kusho uBoysie evula isikhwama ekhipha umshini 

148 



wakhe. Wawuthi manqa, ewunika ukhisi wokuvalelisa. “Hamba 
kahle mfan’omdala.” Washo ewuthi shwi phakathi olwandle. 
Wawubuka uhamba emoyeni uze uyothi gqwambi kude le lapho 
lucwebe khona ulwandle. Amehlo abo ayengakasuki lapho 
wabe usithele khona umshini, ngesikhathi ithi vumbu intaba 
yegagasi elimhlophe. Leza kubo ngesivinini esinolaka olubi. 
Ngokuphazima kweso, basuka inhlamvu kanye kanye, bagxumela 
laphaya. Kwakusadlala amadolo belibuka lidamba, lehla 
libohla, linyamalala; luphinda lucweba futhi ulwandle. UBoysie 
lwamshaya lwameqa uvalo, waguqa esihlabathini echitha amanzi. 
UNqoba wasula izithukuthuku, engazi ukuthi wabe ejuluke 
manini. Baya emotweni beshaya kancane, engekho okhulumisa 
omunye. UBoysie wabe ecabanga izidumbu ayezikhiphe ngalesiya 
sibhamu. Kusobala ukuthi imimoya yazo yabe ize ngegagasi. 
UNqoba wabe ecabanga ngomuntu owathathwa yigagasi 
ngaseBlue Lagoon eThekwini, isidumbu sakhe sakhishelwa 
wulwandle ngaphandle ezansi le eMkhomazi. 

UNqoba benoBoysie bangena emotweni besathukile. Bake 
bathi ukuthula, kuyilowo nalowo ezitshela ukuthi labe liqonde 
yena igagasi. Wabuza ngesikade uNqoba. 

“Manje uyomisa kanjani uma kwenzeka uphinda uwudinga 
umshini wakho?” 

“Ngeke ngisawudinga njengoba isishintshile impilo yami. 
Yincane kabi imali umuntu abeyithola ngalo msebenzi. 
Ngabanikazi bomsebenzi abenza imali. Wena sithunywa ugcina 
ngokuthola imvuthu nje engasho lutho.” 

149 



“Kodwa ube wenziwe nguwe umsebenzi; uphinde ulithwale 
wedwa icala uma kwenzekile wabanjwa.” 

“Manje uzofundela msebenzi muni S’bali?” 

“Ngizofunda i-I.T, Information Technology, S’bali.” 

“Ayi-ke, nami ngingaliphonsa itshe esivivaneni uma kunjalo.” 

“Njengoba ngikuxoxela nje ngenzela ukuthi ungamenqabeli 
uPhilile uma esengisiza.” 

“Khululeka S’bali; siyokusiza sobabili. Manje ngikulungisele 
into engakanani mayelana nomsebenzi wakho wokugcina?” 

“Zilungile izinkulungwane ezimbili S’bali njengoba nizobuye 

ningifundise.” 

UNqoba wakhipha inkulungwane eyodwa yamarandi, 
wathembisa ukuyikhokha ngakusasa enye. Babuya ngayo futhi 
indlela ababehambe ngayo. UBoysie wehliswa lapho ayecoshwe 
khona. Lwake lwamuthi heqe uvalo uNqoba eseyedwa egoduka. 
Wayecabanga okwakuyokwenzeka ukuba uBoysie wayenyomuke 
kulo msebenzi ngaphambi kokuba afe uLanga. 

Wavula umsakazo emotweni, ezama ukwehlisa lolo luvalo. 
Zaba ziningana iziteshi zemisakazo azizama, kepha ingqondo 
yathi angiyi lapho; isacubungula yona le ndaba yezenzo 
zikaLanga. Wagcina ewucishile umsakazo, ebona sekumshayelisa 
kabana ukushintshana neziteshi. Imoto wayikhomba kuSmith 
Street yadweba ngaye njalo yaze yayoxhuma kuBerea Road. Wathi 
angayedlula iBerea Centre, wajikela kwesobunxele esitolokazi 
esithengisa izithelo namaveji. Wathenga izinhlobonhlobo 
zezithelo ukuze athi angafika ekhaya azenzele isaladi yazo. 
Ukukhetha izithelo kwake kwathi ukuwuphumuza umqondo 
kaNqoba ekugqilazweni wukucabanga ngoSathane onguLanga. 

150 



Esephindela emotweni, enyuka ngaye uBerea Road, wazibuza 
ukuthi yini eyabe ibuyisele uLanga emicabangweni yakhe? 
Wawubona ngamanye amehlo engqondo umsebenzi owabe 
wenziwe nguBoysie. Wasincoma ngenhliziyo isenzo sakhe 
sokungambukeli phansi umlamu wakhe, nakuba uPhilile ayeqale 
wangathanda ukuba bajwayelane. 



23. Wasifunda ngenhliziyo kaningana, enokondisa ivesi lokuqala 
elithi: “UJehova ungumalusi wami, angiyukweswela,” nengxenye 
yokuqala yelesine ethi: “Noma ngihamba esigodini sethunzi lokufa, 
angesabi okubi ngokuba wena unami, ...” Emva kwesikhathi 
efunda ngenhliziyo ephindaphinda, wathandaza ebonga uMdali 
ngokumsindisa esihlukwini sikaLanga. Wacambalala embhedeni, 
esacabanga ngako ukuphephiswa kwakhe esenzweni sobuSathane 
bukaLanga. Wagcina ezumekile walala zwi. 
151 



ISAHLUKO SESHUMI NAMBILI 

Lwaze lwafika usuku ayelubheke ngamehlo abomvu 
uMaSishi benendodana yakhe uNtuthuko; usuku lokufundwa 
kwewili. UMaSishi wabe engenalo ithemba eliphelele njengoba 
wabe ungesemuhle umoya phakathi kwakhe nomyeni wakhe. 
UNtuthuko wabe enethemba eliphelele njengoba abe ekwenze 
konke okwabe kufunwe nguyise uLanga. Nguye uLanga 
owabe ethe indodana yakhe kufanele ibe yi-accountant. Nguye 
owayehlele ukuba ithathe uMaCele. Nguye futhi uLanga 
owayenqabele uNtuthuko noMaCele ekutheni baphume umuzi 
wabo. Pho yini ayengajeziselwa yona njengoba ayekwenze konke 
okwabe kufunwe nguyise? UNtuthuko waphinda wazinuka 
amakhwapha esehlehle kakhulu kunakuqala. Waqala eminyakeni 
yakhe yobufana, wangathola phutha elibi ake walenza. Wadlulela 
eminyakeni yakhe yobubhungu; wawakhumbula sengathi wabe 
ewenze ngayizolo amacala akhe amabili amabi kakhulu. Elokuqala 
kwabe kungelokweqa eSt Francis College, eMariannhill, waya 
kophuza nabanye abafana ababili. Babanjwa, kwaphetha 
ngokuthi baxoshwe. Lelo cala lalanywa ngelabe lilibi kakhulu. 

152 



Lona-ke lacishe lamkhipha ngesango emzini kaLanga. Kwaba 
sengathi uyawezwa ezindlebeni zakhe amazwi kaLanga, awasho 
ethukuthele egqamuka amalangabi: 

“Yes Daddy, ngikuzwa kahle. Ngiyaxolisa Daddy, ngeke 
ngiphinde,” 

“Ungizwa kahle ukuthini?” 

“Ukuthi uma ngiqhuba kanje, ngeke ngithole lutho efeni lika-
Daddy.” 

“Should you do such a stupid thing again, I will definitely disown 
you. Do you understand that?” 

“Yes Daddy, I do understand.” 

“Uphinde-ke wenze umbhedo wakho, uyongifunda ungiqonde.” 

Ngokuhamba kweminyaka, ladlula lelo cala likaNtuthuko 
emqondweni kaLanga, kodwa kumninilo lashiya izibazi 
ezingasoze zashabalala. Umenziwa lamshiya nenkambabeyibuza. 
Kunjalo, baningana ababebuzana ukuthi kwakhala nyonini kulo 
dokotela njengoba emuhle kangaka, emi kahle kanje, enogazi 
kangaka, kodwa umshado do. Zehlukahlukene, ziyashiyashiyana 
izigameko ezenzeka empilweni yomuntu. Kukhona okuthi 
ngokuhamba kwesikhathi zishabalale emqondweni wesidalwa 
esingumuntu, uzwe nezifundiswa sezikwitiza zithi, “Time heals.” 
Kukhona ezishiya izibazi ezingasoze zashabalala; kanti kukhona 
nezishiya inkambabeyibuza. EkaThobile inkambabeyibuza 
yehlula ngisho nodokotela bengqondo. Zazikhona izikhathi 
lapho ayebuka uNqoba maqede kufike emqondweni wakhe 
ukuthi wayemthole kanjani. Emqondweni kaThobile umuntu 

153 



wesilisa wayefana nesilwane esingenaluthando, esingenamusa, 
esingenasihe. Izinyembezi zaziza zelakanyana uma kuke kwaba 
nomlisa ozibika kuye. 

“Angiqale ngokuchaza ukuthi akusikho okwami ukuphawula 
mayelana nokuthi uLanga ulabe kahle noma kabi ifa lakhe. 
Okwami ngukuthi ngethule lokho okuyizifiso zakhe, futhi 
angithume ukuthi ngizifeze.” Wathi angethula isendlalelo 
sakhe, waqala ukufunda iwili. UNtuthuko wabelwa indlu, 
amasheya ezinkampani ezintathu ayecela ezigidini ezimbili 
zamarandi esewonke. Wathola nemali eyabe ifakwe koma-Money 
Market, eyabe yanda ngesivinini isicishe ibe yisigidi nohhafu. 
Umshuwalense kaLanga owabe uzokhokha amakhulu ayisithupha 
ezinkulungwane zamarandi wawubhalwe yena futhi uNtuthuko. 
Zabe zabelwe yena nezimoto zikaLanga. UMaCele wabe ebhalwe 
emalini eyabe isebhange, icishe ibe ngamarandi ayizinkulungwane 
eziyikhulu namashumi ayisihlanu. Kwacaca ukuthi uLanga 
wabe ezunywe ngukufa engakamkhiphi uMaCele ewilini yakhe. 
UMaSishi wabe esezitshelile ngenhliziyo ukuthi wabe engabelwanga 
lutho efeni likaLanga. Esetshisa lowo mcabango wakhe, walizwa 
selibizwa nelakhe igama ekugcineni. Wabelwa izinkulungwane 
zamarandi ezabe zicela emakhulwini amabili ezabe zisebhange. 

“Uxolo mmeli. Wathini uLanga kuwena? Wathi sashada 
umshado ohlanganisa amafa, in community of property noma 
ohlukanisa amafa, out of community of property?” Wabuza 
ngomoya ophansi uMaSishi ezama ukuzibamba ngoba 

154 



intukuthelo yabe isigqibelene ngaphakathi kuye. 

“Kukhona yini okungalungile Mrs Langa?” kubuza ummeli 
ezenza odidekile. 

“Yincwadi yommeli wami esiyophendula lowo mbuzo. 
Uzoyithola khona maduze nje,” kuphendula uMaSishi 
ethukuthele eqhuma, kodwa ezibamba. 

“Ma, ngizokuhlephulela efeni likababa. Asikho nesincane 
isidingo sokuthi uthathe ummeli,” kuncenga uNtuthuko ngezwi 
elikhathazekile. 

“Ngizohleshulelwa uwena entweni yami? Mqondo muni 
lowo? What mentality is that? Kanti kunjani emhlabeni bantu? 
Angifune kuqhoshelwa nguwena mina, ulokhu ungitshela 
ukuthi wangihlephulela efeni likayihlo. Khohlwa! Ummeli wami 
uzoyilungisa yonke le nto.” 

“Ma, kuzokuba yihlazo sekuphuma emaphephandabeni ukuthi 
sesithathelene abameli sibanga ifa likababa. Uzothola noma yini 
oyifunayo ma. Ngiyakucela, please Ma,” kuncenga uNtuthuko 
sekucwebe nezinyembezi. 

“Wazini ngehlazo wena? Wena noyihlo kanazi lutho ngehlazo. 
Mhlawumbe kufanele ngiluthathe njengoba lunjalo udaba 
lukaNqoba benonina ngiyoluthi bhadla ephephandabeni 
elifundwa kakhulu, yikhona...” 

“Awu! Awu! Awu! Kodwa Ma! Usungingcwaba ngiphila, 
yize ungizala Ma?” Washo ekhonkobalisa okomuntu ogwazwe 
ngomkhonto esiswini uNtuthuko. Kwezwela kuMaSishi, 
esekhumbula nokuthi yabe ingakapholi kahle imithungo 
kuNtuthuko. Intukuthelo yadamba ngokushesha kuMaSishi. 

155 



“Khululeka. Ngeke ngiye ephephandabeni; kodwa ngiyaya 
kummeli wami. Ngicabanga ukuthi sesiqedile mmeli,” kusho 
uMaSishi kubonakala ukuthi wabe engasazimisele ngokwanda 
nenkulumo. 

“Yebo Khulu.” 

“Mzukulu, ngidinga usizo lwakho lomthetho. Kufanele 
ngikubone ngokushesha,” kuchaza uMaSishi ngezwi 

elikhathazekile. Ingqondo kaNqoba yagijimisa okonyazi. 

“Kumayelana newili yini Khulu?” 

“Yebo Ngane yami. Bengingazi ukuthi ngihleli nje kanti...” 

“Khululeka khulu. That’s my speciality. Uzokuthola konke 

okufunayo. Nami ngizoyithola yonke imali yami.” 

“Uzoyithola Ngane yami. Futhi-ke ikhona, iyizindodla,” 
kuphetha uMaSishi esethe ukukhululeka. 

“Kungakulungela ukufika ehhovisi ngehora lesishiyagalolunye 

kusasa ekuseni?” 

“Ngizofika Mntanomntanami. Bye for now.” 

“Bye Khulu,” kuvalelisa uNqoba naye esekhululeke kakhulu 
emva kokuzwa ukuthi uLanga wabe eshiye izindodla zemali. 
Wayebona kahle ukuthi yabe isisendleleni imali yegazi. 

Kwakusasele ishumi lemizuzu ngaphambi kokuba libumbane 
elesishiyagalolunye ngesikhathi uMaSishi engena e-reception 
yehhovisi likaNqoba. 

“Sawubona Mama. Uthe u-Advocate Mzobe ubothi ungafika 
ngikungenise,” kuchaza, intokazi yekhompiyutha. 

156 



“Ngiyabonga Mntanami. Nangisiza nangisheshisela. 
Bengingenayo imali eshintshekile ngapaka ngemali yehora 
elilodwa,” kubonga uMaSishi edlulela ehhovisi likaNqoba. 
Walweneka udaba lokufundwa kwewili ngayizolo emini 
yasekuseni. UNqoba walalelisisa elokhu evuma ngekhanda, 
abuye akuthi klwi klwi lokho ayecabanga ukuthi wayengase 
akukhohlwe. 

“Zimbili izindlela esingayinqoba ngayo le mpi...” Athi nqamu 

engakaqedi ukukhuluma, ebona uMaSishi ehleka kancane. 

“Ukitazwa yini Khulu, wahleka?” 

“Ngikitazwa wukuzwa uNqoba ephatha elokunqoba,” kuchaza 
uMaSishi eqedela ukuhleka. Athi ukuhleka kancane noNqoba, 
abuye aqhubeke. 

“Khulu, kuzofuneka uye esontweni enashadela kulo ucele 
umfundisi akwenzele ikhophi yesitifiketi somshado wenu. 
Leyo khophi iyofakaza ukuthi nashada umshado ohlanganise 
amafa. Lokho kukunika ilungelo lokuthola uhhafu wonke 
efeni likaLanga. Indlu izongena egameni lakho. Indlela yesibili 
ngeyokuthi uzinike isikhathi, ubale ukuthi ngabe sewasebenza 
imali engakanani ukube akakuyekisanga emsebenzini 
wobuhlengikazi. Kodwa-ke indlela yokuqala iyona ezokuba 
lula. Ngivumelana nawe ekutheni isabelo sakho usithole 
ngokusemthethweni, nangokwelungelo lakho. Indodana yakho 
ingase ikuhlephulele ifa njengoba isho, ithi ingaganwa umkayo 
asiguqule sonke isimo. Kusemhlabeni lapha, abantu bakhona 
bangomalalephenduka. Abantu baphenduka izilwane uma 

157 



sebecabanga ngomcebo. Uthando lwemali selubuqede nya ubuntu 
kumuntu. USathane wemali akakhethi, ungena esifundisweni 
asiphendule isilwane, angene ekholweni aliphendule isithunywa 
sakhe. Ngizokhuluma nomunye wabameli engisebenzelana nabo, 
bese ngiyanixhumanisa.” 

“Khululeka Khulu; yingqwayingqwayi yoqobo le engizokunika 
yona.” 

“Kungcono-ke uma kunjalo. Ayi-ke, sengiyozwa ngawe 
Mzukulu. Angibaleke,” kuvalelisa uMaSishi esukuma, ehamba. 

UNtuthuko wakubuyekeza buthule ukwabiwa kwefa 
likayise. Wabona ukuthi ukuthathelana abameli kwabe 
kuzodala imbambezela. Into eyabe iduma ekhanda lakhe kwabe 
kungukukhokhela uNqoba imali yegazi kanye nokuxolisa 
kwabakwaMzobe ukuze kushabalale amashwa abe elokhu 
emlandele njalo. Wakhuluma nonina uMaSishi, baya kummeli, 
lwalungiswa udaba lokuthi iphume imali yomshuwalense 
wamakhulu ayisithupha ezinkulungwane zamarandi. Kwadlula 
isonto elilodwa sifakiwe isicelo sayo, yaphuma. Ingxenye yesigidi 
yadluliselwa kummeli uLynne Clarke isikhokhela igazi likaNqoba. 
Naye wakhokhela uLynne imali eyabe iqondene nomsebenzi 
wakhe, enye wayivalela ebhange ngohlelo olwabe luzomnika 
inzalo engconywana. UNtuthuko wakhumbula ukuthi uCynthia 
wayethe aze amshayele ucingo uma esezwile ukuthi wayesindiswe 
yigazi likabani. Nebala wamshayela. Umshayela nje lumphethe 
uvalo lokuthi le ntombazane yabe isimazela into embi kanje! 

“Wawuthe ngikuthinte uma sengizwe konke mayelana negazi 
elangisindisa.” 

“Ngiyabonga. Cha, akusiyo into elukhuni Bhuti, kodwa 
kubalulekile ukuthi uyilungise. Siphila impilo yesikhashana 
lapha emhlabeni; ngakho-ke kufanele sithi sihleli sibe sazi ukuthi 

158 



siyilungele indlela esizoyithatha. Kubalulekile ukuthi ubuyisane 
nabakwaMzobe, ikakhulukazi u-Advocate Mzobe nonina, 
uDokotela Mzobe.” 

“Okunye-ke Bhuti, kufanele unikele ngegazi njalo emva 
kwamasonto ayisishiyagalombili. Lokhu kuzokwenza ukuthi 
uhlale unegazi lakho, oyofakwa lona uma kwenzeka uphinda 
ulimala. Yilokho kuphela Bhuti, usale kahle.” 

“Ngibonge kakhulu Nkosazane. Usale kahle nawe.” 

UMaSishi akambekanga cala uNtuthuko mayelana nokwabiwa 
kwefa. Wayekuqonda kahle ukuthi okwabe kwenzekile kwabe 
kungumqondo kaLanga, ayengabonisananga namuntu kuwona. 
Ukungadungeki komoya phakathi kukaMaSishi noNtuthuko 
kwenza ukuba bakwazi ukuqhubeka nokubonisana mayelana 
nezinto ezibalulekile. Babonisana mayelana nokuyoxolisa 
kwabakwaMzobe. 

“Kuzodingeka ukuthi uqale ngokubonga leziya zinsizwa 
zabelungu ezakuphuthumisa esibhedlela.” 

“Ucabanga ukuthi kube yinto engakanani umuntu emunye 
ma?” 

“Inkulungwane eyodwa yamarandi kanye nekhadi lokubonga 
kwanele kumuntu ngamunye. Phela uzobe ungakhokhi, kodwa 
ubonga. Ukubongwa kuyamkhuthaza umuntu ekutheni aqhubeke 
nokwenza okuhle. Baya ngokuncipha abantu abasenobuntu, 
ngakho-ke kufanele sibakhuthaze ekwenzeni okuhle.” 

“Uqinisile Ma. Ngizocela ubathinte, uhlele ukuthi sibonane 
nabo.” 

“Ake ngiyobheka leliya pheshana engabhala kulo 
imininingwane yabo engayithola esibhedlela.” Walithola 
ipheshana, wazithola izinsizwa zabelungu ocingweni, 

159 



kwahlanganelwa erestorenti ethile eDavenport Square, 
eGlenwood, eThekwini. Zabongwa izinsizwa zabelungu, 
kwadliwa, zanikwa izimvulophu ezabe zinamakhadi okubonga 
kanye nemali. Zabonga zanconcoza, zijatshuliswa nawukubona 
umuntu ezabe zimsindise ekufeni. Kwahlukanwa kumnandi, 
kuthenjiswana ukuthi kwabe kuzophinda kubonanwe. 

“Kusagcwaliseka yona indaba yomSamariya olungileyo 
owasindisa umJuda,” kunanela uNtuthuko. Abuye aqhubeke: 
“Njengoba isikhokhiwe imali yegazi, ngicabanga ukuthi 
kesithume u-anti MaZikhali benoCynthia bayokuzwa amanzi 
ngobhoko kwaMzobe,” kuphetha uNtuthuko esefuna kusheshe 
konke. 

“Ngizokulungisa ngokushesha lokho,” kuphendula uMaSishi 
evuma nangekhanda. Bathi bangafika ekhaya uMaSishi wathinta 
uNqoba wamchazela ngemizamo yokwakha uxolo oluhambisana 
nesiko. UNqoba waludlulisela kwabadala udaba. 

“Bayoludingida nani lolu daba. Angifune lutho oluzogulisa 
umoya wami,” kusho uMaNdelu ekhombisa ukucasuka. 

“Ngeke kulunge ukuthi ungabi bikho Khulu, ngoba nguwena 
owazi indlela okuqhutshwa ngayo amasiko.” UNqoba wayincenga 
yaze yavuma ukuba khona intombi endala ezingxoxweni 
zoxolo. Bafika oMaZikhali benoCynthia; kwaboniswana 
ngomoya omuhle. Izingxoxo zaba lula kunalokho ayekucabanga 
uMaNdelu. Kwamthokozisa ukubona ukuthi uMaZikhali wabe 
enolwazi ngamasiko esiZulu. Kwavunyelwana ngokuthi umuzi 
ugezwe ngenkomo nembuzi; izintombi zigezwe ngembuzi yazo. 
Inhlawulo kwaba yinkomo kanina nenkomo kayise; okungabazali 
bentombazane. 

160 



“Izilwane lezi kanizukuziletha lapha efulethini. Nizoziyisa 
ekhaya eMatata. Angazi-ke noma niyakwazi yini khona lapho,” 
kuchaza uMaNdelu esekhululeke kakhulu emoyeni. Wayengakaze 
acabange nakancane ukuthi abakwaLanga babengase benze 
into enobuntu. Ukwenza kukaLanga kwakumenze wabathatha 
njengezilwane. 

“Mhlawumbe uyawazi umuzi wakwaMbili owake waba 
nebhasi kanye nogandaganda.” 

“Ayi bo! Sakhelene nabo abakwaMbili. Usuka khona-ke, udlule 
imizi emibili ufike ekhaya. Ngisho ningabuza khona kwaMbili, 
bayovele bathi nakhuya kwaMzobe. Kodwa-ke izilwane kufanele 
zilethwe ngamadoda, hhayi nina,” kucacisa uMaNdelu efuna 
konke kuhambe ngendlela eyiyo. 

“Kona kunjalo; kodwa-ke kuyodingeka ukuba ngiwaphelezele 
ukuze ngiwakhombise indlela. Uma umuntu ethathe uhambo 
olunjena akufanele ahambe ebuza indlela. Ayi-ke, asisale sesicela 
usuku,” kucela uMaZikhali esephetha imbenge. 

“Cha, siyonithinta ngocingo sinazise usuku. Sisazobonisana 
nalabo abayokwamukela izilwane; sihlele mayelana nemicikilisho 
okufanele ilandelwe. Izinto zamasiko lezi zidinga ukulandelwa 
ngendlela yazo, hhayi ngokucabanga kwethu. Uma uke wazenza 
ngendlela yakho, hhayi ngokulandela inqubo eyiyo, kuye kufane 
nokuthi kawenzanga lutho. Kwesinye isikhathi luqale phansi ulaka 
lwabadala; konakale kakhulu kunakuqala,” kuchaza uMaNdelu 
egculiswe yindlela ezazihamba ngayo izingxoxo zokwakha uxolo. 

“Sicela ukuphuma ngomthandazo,” kucela uMaZikhali 
esukuma. Basukuma nabanye bavala amehlo, wathandaza. 

“Baba olungileyo, Mdali wezulu nomhlaba, Menzi wezinto 

161 



zonke, sizithoba phambi kwakho ntambama nje. Sibonga leli 
thuba osiphe lona lokuba sibe yizithunywa zakho ekwakheni 
uxolo phakathi komndeni wakwaMzobe nomndeni wakwaLanga. 
Simema wena Baba olungileyo ukuba ungene ezinhliziyweni zabo, 
uvuselele onembeza babo. Siyakunxusa Nkosi yamakhosi ukuba 
uzibonakalise kule mindeni emibili njengoba wazibonakalisa 
eselelesini ngomzuzu wokugcina sesilenga esiphambanweni. 
Benze bakubone ukubaluleka kwaleli thuba njengoba neselelesi 
sakubona ukubaluleka kwethuba salisebenzisa. Busisa konke 
esesikuhlelile, ufinyelele nalapho singafikanga khona ngenxa 
yobufuphi bemicabango yethu. Konke lokhu sikucela egameni 
leNkosi yethu eyasifela esiphambanweni; manje kuze kube 
phakade. Ameni.” Emva komthandazo baxhawulana, bavalelisana. 

“Angibashayele kodwa kukhulume wena khulu.” 

“Kusalungile nalokho,” kuphendula uMaNdelu ecabanga 
ukuthi ucingo lwabe luzophendulwa nguMaZikhali yena abe 
esemejwayele. 

Akuhambanga njengokucabanga kwakhe. Ucingo 

lwaphendulwa nguMaSishi. 

“KukwaLanga. Sawubona.” 

“Sawubona Khulu. Ninjani empilweni?” 

“Siyaphila Nqoba mfana wami, singezwa nina.” 

“Sikhona nathi Khulu. Ngicela ubambe kancane; nangu 

omunye ukhulu ecela ukukhuluma nawe,” washo elubeka phansi. 

“Sawubona,” kubingelela uMaNdelu ngokuzithoba. 

“Yebo, sawubona Nkosikazi Mzobe. Ewu, sesihlanganiswa 

yizingcingo singakabonani nakubonana,” kuphawula uMaSishi 

162 



enovadlwana njengoba babeqala ukukhulumisana. UMaNdelu 
washo usuku nesikhathi, wavalelisa. UNtuthuko wathi angalwazi 
usuku waqala ukufuna izinkomo nezimbuzi. Wafuna ezekhethelo 
ukuze abakwaMzobe bagezeke izinhliziyo, baxole. Wathola 
ezesiNguni; inkabi enco, isithole esimdubu kanye nesimaqanda 
kawayiba. Izimbuzi zaba mhlophe; enye yaba nebala elinsundu 
esiphongweni. Zabe zilingene ngobukhulu, zigcwele. Zalayishwa 
elorini eyodwa zonke izilwane, kodwa izimbuzi zaba nesibayana 
sazo ekhoneni eliphambili. Ayemabili amadoda ayeqondene 
ngqo nodaba, bese kuba ngumshayeli welori, noMaZikhali 
owayebakhombisa indlela. Ilori yathatha umgwaqo obheke 
eNanda. 

“Usungaqala ukwehlisa ijubane ngoba sizojikela kwesobunxele 
kuleliya bhodi,” kuchaza uMaZikhali umqondo wakhe ujulile. 

“Hhayi bo, leya bhodi isikhomba eMaphephetheni, hhayi 
eMatata,” kusho umshayeli ecabanga ukuthi uMaZikhali wabe 
edideka njengoba ayejule kakhulu ngokucabanga. 

“Sizothi singakahambi ngisho ikhilomitha elilodwa sithole 

163 



obheke eMatata kwesokudla,” kuchaza uMaZikhali ebeke isandla 
emehlweni ukuze kungabonakali ukuthi wabe egubuzelwe 
ngumunyu. lketango lemicabango labe limdonse njalo laze 
lamfikisa kulolu daba ababehamba ngalo. Wacabanga ngoNqoba 
owayecishe wafa esemncane, ebulawa nguLanga. Kwamcacela 
kwathi bha ukuthi uMdali uyamhlenga umuntu wakhe uma 
esafuna ukumsebenzisa. Naye wayesinde esibhicongweni 
saseMawoti esindiswa wukubuyela emsebenzini kungoLwesine. 
Ukuba wayelale eMawoti, njengoba ayevamise ukwenza njalo, 
ngabe waphelela kuso leso sibhicongo sasebusuku. Wabuye 
wazama ukuziqoqa; wayiphebeza le micabango eyabe ilokhu 
imvakashela engayimemanga. 

“Eqinisweni igama lale ntaba yiNanda...” 

“Kahle bo, ingani sidlule kudala eNanda?” kubuza 
umshayeli edideka. “Eqinisweni, akusikhona eNanda laphaya, 
kuseNgqwaqube. Abelungu bathi uma behluleka wukubiza 
igama elithi Ngqwaqube, bavele bathi kuseNanda. Indawo 
yabizwa kanjalo unomphela kuze kube manje. Ukuba igama 
kalishintshwanga, Inanda Seminary yabe izokuba yiNgqwaqube 
Seminary.” 

“Ngamanye amazwi endulo kwakuthiwa kuseNanda lapha?” 

“Yebo, kwakungashiwo ukuthi kuseMatata, kepha kwakuthiwa 
kuseNanda. Kwaba lula ukuguqulwa kwegama njengoba nabantu 
babembalwa kakhulu ngaleso sikhathi,” kuchaza uMaZikhali ilori 
seliqengqeleka ethafeni eliyitafula lentaba. Basheshe bawubona 
umuzi ababebabele kuwo. UMaZikhali wehla kwaMbili, adlula 
wodwa amadoda. Ilori yama ngaphandle komuzi; wasala kuyo 
nomshayeli wayo. Kwehla amadoda amabili ayokhuleka. Asheshe 
angeniswa. Angeniswa nje asephelile wuvalo njengoba ezolungisa 
umonakalo osekukudala wenzeka. Nawo ayazibonela nje ukuthi 

164 



angashaywa nokushaywa. Nokho-ke abuye aziduduze ngokuthi 
wona kawonanga lutho, athunyiwe. Kona kuyiqiniso ukuthi 
isithunywa kasibekwa cala. Kodwa-ke bakhona nabakholelwa 
ekutheni ihawu liyashaywa. Kwathi gidi bebona bemukelwa 
kahle. Zehliswa izilwane, zafakwa ezibayeni zakhona. Kwathi 
gidi nakumshayeli welori. Zathi zingangena ezibayeni izilwane, 
amadoda acela ukuvalelisa; hleze kufike isixhwanguxhwangu 
sendawo sivuse amanxeba amadala. Anqatshelwa ukuhamba 
engakakutholi okuya ethunjini. Nako loko kudla akubange 
kusehla kahle, uvalo lulokhu luthi ngila. Kwaze kwathi gidi 
lapho isisuka ilori, isiphindela nabo emuva. UMaZikhali wathi 
angayibona isuka ilori, waphuma naye eseyolinda emgwaqweni. 

Uma umi phezu kwaleli liwa lendawo eyitafula, ulibona 
lonke leli damukazi. Yithi ungakhathala wukubukana naleli 
damukazi, amehlo akho uwajikijele koBotha’s Hill, koHillcrest 
nakoMolweni. Ungasheshi ukuwakhalima, wayeke nje athilileke 
njalo aze ayokhathalela koDabeka nakoClermont. Kanti-ke uma 
libalele lacwatha kahle ungathuka usuyibona kahle neNewlands 
West. Ungazikhathazi ngeLindelani, neNtuzuma kanye noMashu 
ngoba lezo zindawo zisithwe yiNgqwaqube uma umi kule ndawo. 

Uma uphenduka ufulathela idamu, amehlo uwajikijela 

165 



eNyakathompumalanga, ngoba uthi ufuna ukubona eNdwedwe, 
uzidlalela ngesikhathi sakho nje ngoba kusithe ungelengele 
lwezintaba ezinjengoThelezini, oDonsumlenzana nezinye. 
Kuze kube ngconywana uma ubheka enyakatho koMqeku 
nakoThafamasi. Nayo njalo iThafamasi le yabhimbiswa yibo 
abelungu. Kona ngempela kuseThaphamasi, okuyigama 
elaqanjwa ngamakhehla ndulondulo, ngesikhathi ethi, 
“Hambani bafana niyozelusela laphaya ukuze ziyothapha amasi.” 
Ngokuhamba kwesikhathi kwathiwa kuseThaphamasi. Abelungu 
bathi kuseThafamasi. Uzokhumbula phela ukuthi u-‘ph’ ubizwa 
ngo-‘f’ ngesilungu. 

166 



ISAHLUKO SESHUMI NANTATHU 

“Kufanele wazi kahle Ntuthuko ukuthi kunzima nakubona 
abakwaMzobe ukuthi bahlanganise amehlo nawe, ngoba lokho 
kubathunuka amanxeba amadala. Kulindele nokuthi bangase 
bangavumi ukubonana nawe; noma bathi kwanele osekwenziwe, 
asisekho isidingo soxolo lomlomo. Lindela noma yini ntanami, 
yisimo esilukhuni kabi lesi,” kuchaza uMaSishi ekhathazekile. 
Waphefumula kakhulu uNtuthuko okomuntu ephelelwa 
yithemba lokugcina. “Nokho-ke ngisazoke ngibonisane noNqoba. 
Uma evuma ukuthi kuhlanganwe, ngiyobe sengimcela ukuba 
asincengele unina noninakhulu. Uma nabo bevuma, ngiyonxusa 
uMaZikhali noCynthia ukuba basikhaphe,” kuphetha uMaSishi 
engenalo ithemba lokuthi babengase bavume abakwaMzobe 
ukuthi kuhlanganiswe amehlo. 

“Kazi uyongibheka kanjani lowo mfana?” kuzikhalela 
uNtuthuko ebheke phansi ecabanga. 

“Yena ubukeka engumuntu osexolile. Futhi-ke useke 
walithola ithuba lokubhodla. Wakhuluma wangashiya lutho 
mhla siqala ukumbona. Ngunina umuntu engicabanga ukuthi 
usazothunukala kakhulu.” 

“Ayi, sekuyobonakala khona. Kodwa-ke kufanele sehluleke 
sizamile.” 

“Angingapholisi maseko, angifonele uNqoba njengamanje.” 
UMaSishi washo eqonda ocingweni lwasendlini. Wamthola 
ehhovisi, wamchazela, bezwana. 

167 



“Khululeka Khulu, ngizobancenga baze bavume. Yona 
ibuhlungu ngempela le nto; kodwa-ke ivele injalo impilo 
yasemhlabeni, kube kungekuhle nokubambelana amagqubu.” 

“Kawenzi iphutha Khulu; yindoda ongayethemba lena,” 

kuphetha uNqoba ngokudlalisa ukhulu wakhe. 

“Angikuthinte ngomhlomunye, ngizwe ukuthi batheni.” 

“Uyothintwa yimi Khulu, khululeka,” kuphetha uNqoba 
enamile. Ingxoxo yabo yamnika ithemba uMaSishi. Ukwenama 
kukaNqoba kwakuthe ukuwukhulula umoya wakhe. Kwabe 
kumfanele ukwenama uNqoba ngoba izinto zabe zithanda 
ukumchuma kwezezimali. Wabe uhamba kahle umsebenzi, ingena 
kahle nenzalo yezimali zakhe, ikakhulukazi ekahhafu wesigidi 
samarandi. Ayehamba kahle namalungiselelo omshado wakhe 
noPhilile. UBoysie wabe eseziqalile izifundo zekhompuyutha, 
ezokuya kofunda eDurban University of Technology ekuqaleni 
konyaka omusha. 

UNqoba wabancenga baze bavuma oThobile benoMaNdelu. 

“Yini sengathi isikuthengile nje le mali yegazi? Awuzothi 
usuka ube uguqukela esibongweni salaba bantu nje?” kubuza 
uThobile emva kokuba sekuvunyelenwe ngokuthi kubonanwe 
nabakwaLanga. 

“Ngokwenqubo yesiZulu, yena usenalo ilungelo lokuguqukela 
esibongweni sikayise njengoba uyise esehlawulile wakhipha 
nengezamuzi. Izingane zabafana lezi zithanda kabi ukuguqukela 
ezibongweni zoyise. Kazikunaki ukuthi oyise labo bangabantu 
abanjani, nokuthi bazikhiphile yini izimfanelo,” kuphawula 
uMaNdelu elungisa isitishi sejezi abe elinitha. 

“Ungalokothi wenze leyo nto wena Nqoba. Uyolahlekelwa 
ngamakilayenti akho. Ukhumbule ukuthi amakilayenti akho azi 
u-Advocate Mzobe, awamazi u-Advocate Langa. Ungalokothi 

168 



uziqhwebele imibuzo ezokuphoxa. Uyophendula uthini uma 
abantu sebelokhu bekubuza ukuthi usishintsheleni isibongo 
sakho?” kubuza uThobile ekhombisa ukungezwani nhlobo 
nokuthi uNqoba aguqule isibongo sakhe. 

“Kanti njalo kuyingozi ukuvele uguqule isibongo sakho 
kungonakele lutho. Siguqule ngoba kukhala abadala, futhi besho 
ukuthi bakhaliswa yini. Akulungile ukuthi usingathwe ngabakini 
yonke le minyaka, uyasuka wena uyabahlamuka uyozisondeza 
kubantu abangenandaba nawe. Angikholwa wukuthi bayakwazi 
abakwaLanga njengoba ungakaze wethulwe kubona.” 

“Ayi bo Khulu; kangizosishintsha isibongo, khululekani.” 

“Kungcono-ke uma kunjalo. Ungayilungisi into engonakele 
ngoba uyobe usuyayona. Ayi, anginishiye. Sengiyozilalela mina.” 
Yasho isukuma intombi endala ithatha inaliti, insonto kanye 
naloko eyabe isikunithile. 

Akachithanga sikhathi uMaSishi; wathi angezwa ukuthi 
bavumile abakwaMzobe, balunquma nosuku, wazisa uMaZikhali 
noCynthia. Lwafika usuku, banikela khona kwaMzobe. 
Kwahanjwa ngemoto kaMaSishi, yashayelwa nguCynthia. Wabe 
esengcono kakhulu uNtuthuko, esezihambela ngaphandle 
kokusebenzisa izinduku zokuhamba. 

“Lo mhlangano esiya kuwo ungikhumbuza i-TRC, i-Truth 
and Reconciliation Commission, iKhomishini yamaQiniso 
nokuBuyisana,” kuphawula uCynthia imoto isiku-freeway obheke 
eNingizimu. 

“Mina ungikhumbuza lolu hlelo lwethelevishini oluthi Forgive 
and Forget,” kunanela uMaSishi ehlezi eceleni kwakhe uCynthia. 

169 



“Kulula ukuxolela, kodwa kulukhuni satshe ukukhohlwa. 
Angikwazi ukungabakhumbuli abafana bami uma ngibona 
abangane babo. Ukubakhumbula kwami kuhamba kuze 
kufike nasekutheni badlula kanjani emhlabeni,” kunanela 
uMaZikhali esikhumbula sengathi sabe senzeke ngayizolo 
isigameko sokubulawa kwamadodana akhe. Akazange aphawule 
uNtuthuko. Kwabe kudlala isithombe sebhayisikobho ekhanda 
lakhe. Wazibona ehamba noDumisani umngane wakhe 
owabe ethandana noZandile, umzala kaThobile. Bangena 
kubo kaThobile bephethe ilitha yesiphuzo esibandayo. 
Kwabingelelwana, kwancokoliswana. Bazithelela isiphuzo 
ezingilazini, bathelela namantombazane. Bawathelela nje 
sebegcobe uketshezana lwesidakamizwa emilonyeni yezingilazi 
zawo, wona enganakile eziqhubekela nemisebenzi yasekhaya. 
Aphuza maqede kwacima izibani kuwo. Bawaqukula bayowabeka 
emibhedeni. Hlwi hlwi izikhinjana zawo zangaphansi. Zasina 
zazibethela izinswelaboya; unembeza seziwushwibe kude le. 
Zagiya ziphindelela izinswelaboya zansondo. Sezigculisekile 
izinkanuko zazo, zaphuma zazihambela kahle nje, kusengathi 
kwabe kungonakele lutho. UNtuthuko wakubona kuyiqiniso 
okwabe kushiwo nguMaZikhali. Yebo, kulula ukuxolela, kodwa 
kulukhuni satshe ukukhohlwa; ikakhulukazi uma kunezinto 
ezilokhu zikukhumbuza. Kwamcacela uNtuthuko ukuthi 
noThobile wabe esikhumbula lesi sigameko uma ebona uNqoba. 
Lwamuthi heqe uvalo uNtuthuko lapho imoto isingena esangweni 
lasefulethini lakubo kaNqoba. 

170 



ngokubanika ithuba lokuthi baxolise. UMaZikhali wavula 
incwadi kaMathewu, isahluko sesithupha. Wafunda ivesi le


14: “Ngokuba uma nithethelela abantu iziphambeko zabo, 
noYihlo wasezulwini uyakunithethelela nani.” Wathi angaqeda 
ukufunda wathandazela uxolo phakathi komndeni wakwaMzobe 
nowakwaLanga. Emva kwakhe kwasukuma uMaSishi waxolisa 
egameni lomndeni wakwaLanga. 
“Uma ngizikhumbula kahle izinhlelo ze-TRC, ocela uxolo 
kwakudingeka ukuba alikhulume lonke iqiniso ukuze axolelwe. 
Engicela ukukwazi wukuthi yini le enayifaka esiphuzweni sethu 
ukuze sidakwe sibe yinhlama?” kubuza uThobile ehlengezela 
izinyembezi. Lo mbuzo wafana nokungena kwentshumentshu 
enyameni kuNtuthuko. Waphendula ebambe izinyembezi 
ngezinkophe, elibeka njengoba linjalo iqiniso, ephetha 
ngokuxolisa. 

“Mnumzane Langa, kuke kufike nje emicabangweni yakho 
ukuthi kuba njani kimina uma ngicabanga isihluku engabumbeka 
ngazalwa ngaphansi kwaso?” kubuza uNqoba ebheke uNtuthuko 
ezinhlamvini zamehlo. 

“Kufika njalo, futhi ngizisola kakhulu ngesenzo sami 
sobulwane. Ngiyaxolisa. Kodwa ngiyacela futhi ukuthi 
ningikholwe uma ngithi lowaya mfana owabe egangile, 
ewuhlupho, kade aphuma kimina. Sengingomunye umuntu 
manje, angisesiye neze lowaya mfana owabe egcwele unya 
nesihluku. Sengikhulile manje, nokwenza kwami kukhulile. 
Ukuba bengingaguqukile bengingeke ngize lapha ngizocela 
uxolo,” kuxolisa uNtuthuko izinyembezi esazihambe 
ngezinkophe, ezama ukuziqinisa njengendoda. 

“Mnumzane Langa, ukuba ubungavelelwanga yilutho 
olubi ubuzokuza lapha uzoxolisa kithina? Akusilo yini iqiniso 
ukuthi uzoxolisa ngoba uzama ukugwema ulaka lwezigameko 
ezimbi ezilokhu zikwehlela?” kubuza uNqoba kusengathi 

171 



ubhekene nommangalelwa enkantolo, usekhipha amangwevu 
akhe obumeli. Zacela umaluju izinkophe zikaNtuthuko; 
zayidedela yazenzela umathanda imvula yezinyembezi. Kwazwela 
nakwabanye, zacweba nakubo izinyembezi zomunyu, ngaphandle 
kukaNqoba benoMaSishi. UNqoba wabe ekwejwayele ukukhalisa 
abamangalelwa ezinkantolo; kanti kwabe kwenzeka ayevele 
ekulindele uMaSishi. Wakuthola kulukhuni satshe ukuphendula 
lo mbuzo uNtuthuko. Wagcina uphendulwe yizo izinyembezi 
lezo. UMaSishi wacela ukuthi kwenziwe uphawu loxolo ngokuthi 
kuxhawulwane. Kwaxhawulwana kukhalwa kunjalo. UMaSishi 
waphinda wathandazela uxolo oluqinile phakathi komndeni 
wakwaMzobe nowakwaLanga. Kwahlukanwa sezibonakala 
izimpawu zoxolo. Iqiniso ababelazi bonke, bengazimisele ukuthi 
vu ngalo, ngelokuthi kwakungasoze kwaxolelwana ukuba 
wayengafanga uLanga. 

“Ukhuluma ngani Ma?” kubuza uNtuthuko ebuyise 
izinhlonze. 

“Ngikhuluma ngomakoti. Kufanele uvuse lo muzi. Asingabe 
sisamdedela uCynthia lo. Ngikholwa ngukuthi nawe usumbonile 
ukuthi uyaphila lo mntwana.” 

“Ayi, angikholwa wukuthi angavuma Ma; usengazela into embi 
kakhulu,” kuphendula uNtuthuko enikina ikhanda. 

“Ngicabanga ukuthi ngibazi kangcono kunawe abantu 
besifazane. Uyamthanda noma awumthandi?” Wabuza ngezwi 

172 



eliqinile uMaSishi, kubonakala ukuthi akasineki, akathi nsi. 

“Phendula umbuzo bo!” 

“Ngiyamthanda Ma. Yikona nje ukuthi usezwe izinto ezimbi 
nga...” 

“Yibambe lapho-ke.” Washo ethatha iselula yakhe uMaSishi 
eshayela uCynthia. Wamcela ukuba bahlangane ngakusasa 
ngehora lesihlanu ntambama erestorenti esekhoneni likaBulwer 
Road noDavenport Road eGlenwood, eThekwini. Bavumelana. 

UNtuthuko wayengakaze amcabangele kwezothando 
uCynthia. Wathi lapho ebuyisa umqondo, wabona ukuthi wabe 
eqinisile unina. Zabe zikhona, futhi ziziningi, izimpawu zokuphila 
kuCynthia. Pho ayesithwe yini amehlo ezinsizwa ekutheni 
ziyibone le ntokazi? Lo mbuzo wawutholela izimpendulo eziningi 
uNtuthuko kodwa nguCynthia kuphela owayengasho ukuthi 
iyiphi eyabe ishaya khona. UMaSishi wayebaqaphelile abantu 
ababezwelane noNtuthuko baze bacweba izinyembezi ngesikhathi 
ekhaliswa ngumbuzo kaNqoba. Wayembalile noCynthia kubona. 

Imoto kaCynthia yafika isipakile ekaMaSishi ngemuva 
kwesakhiwo serestorenti. UCynthia wehla kweyakhe waqonda 
kwekaMaSishi. 

“Ake sithi ukulinda kancane; bathi kuvulwa ngehora 
lesithupha,” kuchaza uMaSishi elithi janti iwashi lakhe 
esihlakaleni. 

“Kulungile Ma, angiphuthumi ndawo,” kuchaza uCynthia 
naye ebheka elakhe iwashi. UMaSishi wavula ikhosombana 
phambi kukaCynthia emotweni. Wakhipha ibhokisana elabe 
lisongwe ngephepha lokusonga izipho. 

“Ngithi angibonge ndodakazi ngakho konke osungenzele 
kona. Nakhu okuncane engibonga ngakho,” esho emnika 
iphasela. 

173 



“Ngiyabonga Ma,” kubonga uCynthia ejabule, evula isipho 
sakhe. 

UMaSishi waze wangena engqikithini yendaba lapho 
sebeziphuzela amajusi aphambili. 

“Mntanami, sengicela ube yindodakazi yami ngokuphelele. 
Ngeke ngisakwazi ukuphila ngaphandle kwakho ngane yami,” 
kusho uMaSishi ebheka uCynthia ngamehlo okuncenga. 

“Ngibe yingane yakho ngokwe-adoption noma ngale ndlela 
yomdlalo wezingane zesikole?” kubuza uCynthia ehleka, ecabanga 
ukuthi wabe ezintelela nje uMaSishi. 

“Ayi bo ndodakazi, ngicela ube ngumakoti wakwami. Azothi 
angagcinwa wonke amasiko abalulekile bese ungeniswa ngokosiko 
emasangweni akwaLanga,” kuphetha uMaSishi ubuso bakhe 
bukhombisa ngokusobala ukuthi akancokoli neze neze. Wathi 
dlengelele uCynthia, lwamuthi heqe uvalo naye ayengazi ukuthi 
lwabe luvelaphi, kungolwani. 

Wake wathula egqolozele ingilazi yejusi, ecabangela kuyo. 

“Bengingakaze ngiyicabange nakancane le nto osuyisho 
Ma. Mina bese nginithatha njengezihlobo zami. Futhi-ke 
sengasithatha isinqumo mayelana nomshado. Ngaphoxeka kabili, 
ngayikhipha nya indaba yomshado emqondweni wami.” Washo 
enikina ikhanda uCynthia esagqolozele yona ingilazi yejusi. 

“Zonke izinto zinesikhathi sazo ndodakazi. Uphoxeka nje 
isikhathi asikakafiki. Sesifikile-ke manje. Yisikhathi sakho 
osibekelwe yiNkosi lesi. Musa-ke ukudlala ngaso. INkosi 
ikukhethile ukuthi kube nguwe ovusa umuzi wakwaLanga. 

174 



Yinzalo yakho eyokudla ifa lakwaLanga. Asizochitha sikhathi. 
Wavuma nje, sithumela abakhongi; silinde isikhathi samasiko; 
athi angadlula kushadwe.” 

“Wayengelokothe akhulelise ngaphandle. Wayevutha bhe 
uLanga. Wayengamxosha ekuseni emzini wakhe. Wagcina ngaye 
uNqoba lo. Angiyiboni-ke ilunga indaba kadokotela njengoba 
kwakungakaze kuthandanwe.” 

“Cha, nami angiyiboni ilunga leyo,” kunanela uCynthia 
enikina ikhanda. “Kodwa izolunga eyakho; angithi Ngane yami?” 
kuncenga uMaSishi emoyizela kancane. 

“Ayi, ngisazocabanga Ma. Nginike noma amasonto amabili 
kanje.” 

“Kulungile Ngane yami. Kodwa-ke ningabe niya 
komabhayisikobho kanye nasezindaweni ezinjengalena, ukuze 
nibe niqala ukwejwayelana.” 

“Lapho-ke ngingathi nje ngiyokuzwa ngani. Angiphinde 
ngibonge ngesipho.” 

“Ngiyajabula uma usithanda isipho sakho Ngane yami. 
Kunjani, sesingahamba?” 

“Yebo Ma, sesingahamba. Ngibongile nokuthi ungikhiphe.” 
Washo esukuma njengoba base behamba. Baphuma, behla 
ngezitebhisi, bangena ezimotweni zalandelana. Baze bahlukana 
kuSpaghetti Junction, uMaSishi esechezukela ku-freeway obheke 
enyakatho. UCynthia waqonda njalo, eseyoze achezukele 
kuStapleton Road esebheke eSarnia ngasePinetown. Wabe 
ezolwetshisela ngaphansi kwengubo udaba lokuyovusa umuzi 
wakwaLanga. UMaSishi wabe ezothi angafika ekhaya alandise 
indodana yakhe ukuthi babebekanephi nentokazi. Nebala 
wayilandisa indodana yakhe. 

175 



UNtuthuko wayihlaziya kahle esengaphansi kwengubo 
indaba kaCynthia. Wabe elazi iqiniso lokuthi kuvamise ukuthi 
iphethe ngokuvuma intokazi uma ithe isazocabanga. Wazibona 
enenhlanhla engandile ukuthi anganikwa nguCynthia ithuba 
lokuxoxa ngezothando! Intombazane ephila kangaka, enobuntu 
obungaka, ivume ukuxoxa naye ngezothando! Kusobala ukuthi le 
ntombazane ikholwa ngempela ukuthi sewaphenduka, akaseyena 
lowaya mfana owabe eyisigangi esabe sibuswa nguSathane. Kwaba 
yisikhathi eside ecabanga ngoCynthia, ehlela ngekusasa labo. 
Wabuye wazikhuza, esekhumbula ukuthi wabe engakanikwa ucu. 
Wakubona kungaba yiphutha ukuhlela izinto aze ayoshona ngale, 
njengoba uCynthia wabe engakalikhiphi elokuvuma. Kusenjalo, 
wazunywa wubuthongo walala zwi. 

“Khululeka Ma, njengoba ubona ngilokhu ngiphenya 
amaphephandaba nje, ngibheka ukuthi kwenzekani kuphi, ukuze 
ngimkhiphe,” kuphendula uNtuthuko, eqhubeka nokubukabuka 
emakhasini ezikaqeda isizungu. 

“Ngicabanga ukuthi sekuzohamba kahle konke njengoba 
selulungisiwe udaba lwabantu bakwaMzobe. Uma ngibuka nje, 
yilo olukade lubophe amafindo. Azisoze zakuhambela kahle izinto 
uma kunabantu abakubophele amafindo. Kufanele sihlalisane 
kahle nabanye abantu ukuze izinhliziyo zabo zihlale zikhululekile 
ngathi.” 

“Nami Ma, ngizwa nginethemba lokuthi konke sekuzohamba 
kahle,” kusho uNtuthuko evuma nangekhanda. Naye uMaSishi 
wanqekuzisa ikhanda enanela lokho kuvuma kukaNtuthuko. 

176 



“Ayi-ke, ake ngikushiye nawo amaphephandaba akho lawo. 
Ngisayolunguza uMaZikhali ezansi.” Washo edlula kuNtuthuko 
eqonda ezitebhisini. Wamfica eneka izingubo ayesanda kuziwasha. 

“Ngikulethele zona lezo zindaba. Ngingazi-ke noma 
sengiyikhulumela eziko yini,” kusho uMaSishi ekhombisa 
okukhulu ukwenama. 

“Lutho! Khululeka, ngeke yemukele,” kusho uMaZikhali 
emagange; kucaca ukuthi uyomele ngempela indaba kaCynthia. 
UMaSishi wathi qaphu qaphu ngokubonana kwakhe noCynthia 
ngayizolo, ekhetha okubalulekile. 

“Ayi-ke, sekuzolunga. Mkhwezele-ke umfana lo, basheshe 
bayiphethe imbenge; bese kulindwa isikhathi-ke leso,” kuphetha 
uMaZikhali ethokoze ngaphakathi. 

“Ngumsebenzi wami lowo; kangidingi nakukhunjuzwa 
ngawo,” kuphetha uMaSishi esehamba. 

UNtuthuko wagcina ekutholile ayekufuna emaphephandabeni. 
Kwabe sekusala kona nje ukuthi wabe ezokuthanda yini 
uCynthia. Wamshayela ucingo ngehora leshumi ekuseni emazisa 
ngempelasonto umzwilili onguSibongile Khumalo owabe 
uzotheleka ngayo eThekwini. Wabe uzoshiyelana inkundla noVusi 
Mahlasela ePlayhouse Theatre kusukela ngoLwesihlanu kuze kube 
yiSonto. Emva kokubingelelana nokubuzana impilo, uNtuthuko 
wangena endabeni: 

“Nkosazane, usungelaphile ngokwenyama. Ngaphandle 
kwakho ngabe sengafa. Ngiyaphinda, ngiyabonga ngiyanconcoza. 
Abazi kangcono bathi ithi ingachaba ithambo yejwayele. Isimo 
siyangiphoqa ukuthi nami ngenze sona leso. Manje sengicela 
ungelaphe ngokomphefumulo. Ngicela sithi shelele ePlayhouse 
Theatre, siyobona le mizwilili; siphe indlebe ukudla kwayo. 

177 



Usuku luyokhethwa uwena nkosazane enhle, emhlophe 
ngenhliziyo.” La mazwi wawasho alandelana kwaba sengathi wabe 
ewafunda phansi. Ayephuma ekujuleni kwenhliziyo. 

“Cha, cha, cha Nkosazane; ngikuqonda kahle okushoyo. 
Umama uchaze njengoba usho. I’m just asking for an innocent 
outing. I won’t say a word concerning that special request.” 

“Well, we’re on the same page then. Phone me this evening, at 
about seven. Bye for now.” 

“Till then. Bye.” 

UCynthia wayengafuni ukuthi abakwaLanga bamthathe kalula 
ngoba nakhu beyizigwili. Ngakolunye uhlangothi, noNtuthuko 
wayesiqonda kahle isisho samaNgisi esithi: “There’s many a slip 
between the cup and the lips”, okungukuthi, akufanele uzinike 
ithemba eliphelele ngento ongakayizuzi ngokuphelele ngoba 
kuningi okusenokwenzeka. 

Nebala, lashaya elesikhombisa kusihlwa, noNtuthuko 
wayichofoza iselula yakhe eseshayela uCynthia. 

“Kulungile Bhuti singaya, kodwa kube ngoMgqibelo.” 

“Ngiyabonga Nkosazane. Angiphinde ngikuthinte uma 
sekusondele, ukuze sihlele ukuthi ngiyokulanda kuphi.” 

“Nalokho kusalungile Bhuti. Bye for now.” 

“Angiphinde ngibonge Nkosazane. Bye.” 

Kwaba yisikhathi ethule ecabanga uCynthia emva 
kokukhuluma noNtuthuko. Wabona ukuthi abe eyiqiniso 
amazwi abe eshiwo nguMaSishi ngayizolo, lapho ethi yonke into 
inesikhathi sayo, konke kuhlelwa nguMdali. 

178 



Ngakusasa, uNtuthuko wathenga amathikithi, wakhetha 
izihlalo ababezobona kahle kakhulu uma behleli kuzo. Zasondela 
izinsuku, waphinda wafona uNtuthuko. Bahlela ukuthi wabe 
ezolandwa kuphi uCynthia. 

Kodwa-ke yena akajikelanga kwesobunxele lapho efika ku-
Eden Road. Wajikela kwesokudla eseqonde kuStapleton Road. 
Wayibona ifekthri yamabhulokisi kwesokudla, kwamcacela 
ukuthi wabe emyalele kahle uCynthia. Wathi angafika 
emarobhothini wajikela kwesobunxele, esehamba ngoStapleton 
Road ebheke eSarnia. Wahamba waze wafika lapho umgwaqo 
usuthi ngqu ku-Underwood Road. Wajikela kwesobunxele. 
Walibona igaraji ayeliyalelwe kwesobunxele. Wangena kulo 
waphuzisa imoto uphethiloli. Kwabe kusasele ishumi lemizuzu 
kande kushaye isikhathi ababevumelene ngaso. Uthe esakhipha 
imali yokukhokha yabe ithi nse imoto kaCynthia. Umtheli 
kaphethiloli, owabe eseqinile nje impela, wayikhomba endaweni 
yokupaka eyabe ikujana ekhoneni. Wayiqondisa khona uCynthia. 
Wayipaka, wayikhiya, washaya kancane eseqonde kweyayihamba 
uNtuthuko. 

“This is more than being punctual. Bengithi uzofika 
sengipakile,” kusho uCynthia eyongena emotweni ayeke 
wayishayela mhla bevela kuNqoba benoMaSishi. Wathi 
angangena, uNtuthuko wavala isicabha ayekade embambele sona. 

“You look great! This is more than being elegantly casual!” kusho 
uNtuthuko edumisa imoto, eyisusa. Yaphindela kuye uStapleton 
Road. 

179 



“Thank you. Kodwa-ke mina ngibona wena.” Bobabili 
babegqoke sengathi babeyongenela umncintiswano wengqephu. 
Babethaphuka unqambothi lwamakha ezinga eliphezulu. 

“Cha, siyaqonda. Besizojikela kwesokudla ukuba besiya lapho 
ngisebenza khona. Ngu-Eden Road lo okwesokudla. Sizothi 
singaphuma ngaphansi kwaleliya bhuloho, bese sithatha ojikela 
kwesokudla,” kuchaza uCynthia. 

“Hho, sengiyabona. Ngake ngahamba ngalo mgwaqo. 
Ngangivela eNew Germany.” Bancika kwesobunxele baze bangena 
ku-N3 obheke eThekwini. 

Bafika isikhathi sisesihle, baqala eziphuzweni ezibandayo 
ngaphambi kokuba bayongena ngaphakathi. Kwaqalwa 
ngesikhathi waziqhulula eziqhululile izingoma zakhe uVusi 
Mahlasela. Wabe edle imvunulo ephambili, ecula izingoma 
zesintu; iningi lazo lidume ngisho nasemazweni aphesheya 
kwezilwandle. Insizwa le yake yazinza kwamanye awo lawo 
mazwe. 

ONtuthuko benoCynthia kabazange baphume ngesikhathi 
sekhefu. Bazihlalela ngaphakathi, bezixoxela ngalokhu nalokhuya. 
Kwabuywa ekhefini, inkundla yathathwa ngumzwilili woqobo, 
uSibongile Khumalo. Ingoma yaxhunywa ngenye ingoma, ladla 
lasutha iso, yasutha indlebe. Wathi lapho eqala eyokugcina, 
yangena insizwa enguVusi, isadle yona imvunulo, iphethe 
induku emfuphi, ehlotshiswe ngobuhlalu. Kwasangana izibukeli, 
kwaduma ihlombe, abaculi benza into yabo. Yacelwa iceliwe 
impinda, bacula abaculi. Nokho-ke lagcina livaliwe ikhethini. 

Kabasheshanga ukusukuma oNtuthuko benoCynthia, 
bazihlalela nje besalinde ukuthi kunciphe isiminyaminya. Sathi 
singancipha, baphuma. Babezishayela kahle ephaseji ngesikhathi 

180 



uCynthia ephenduka ngokushesha ebheka emuva ethi, “Khuza 
le ntatheli! Yitshele iyeke le nto eyenzayo!” UNtuthuko washeshe 
wayibona, wayikhuza ngokushesha intatheli eyabe ibathatha 
isithombe. Yaxolisa, yahamba; nabo baqhubeka nohambo lwabo. 

Bathi bangafika emotweni kaCynthia washo phakathi, yasuka 
balandelana. Miningana imigwaqo abayishintsha, bephuma 
kulo bangene kulowaya. Imoto kaCynthia yachezukela kubo 
kungakahlangani ngisho nemizuzu emibili besukile egaraji. 
Waphakamisa isandla esevalelisa. Waphakamisa esakhe 
noNtuthuko, wasuka. Kwaba wukufika nje eMhlanga Ridge 
washayela uCynthia ucingo ebonga, emazisa nokuthi wabe 
esefikile ekhaya. 

Nakuba uCynthia ayengakalukhiphi ucu, kodwa zonke 
izimpawu zabe zikhomba ukuthi wabe ezogcina elukhiphile. 
Samthokozisa kakhulu uMaSishi lesi simo. Wazitshela ukuthi 
wabe esesalelwe ngumsebenzi owodwa, ayezothi angaphumelela 
kuwo agiye ngenhliziyo. NgoMsombuluko ekuseni, wathi 
chofochofo iselula yakhe eshayela uNqoba. 

“Sawubona Khulu. Ninjani empilweni?” kubingelela uNqoba 
emva kokuba esefunde umbhalo ebusweni beselula yakhe. 

“Sikhona Mzukulu, singezwa nina.” 

“Siyaphila nathi Khulu. Basaphila nasekhaya.” 

“Mzukulu, kunodatshana olungangiphethe neze kahle. 
Ngiyafisa ukuthi kesibonisane ngalo. Ngingavela lapho kuwe, 

181 



noma sihlanganele erestorenti kanje,” kuchaza uMaSishi, 
kuzwakala nasezwini ukuthi wabe eza nodatshana olwabe 
luwukhathaza umoya wakhe. 

“Kanti-ke akusilo neze udaba olude mzukulu. Wukuthi nje 
kayingiphethe neze kahle indaba yokungaxhumani kukaNtuthuko 
nawe. Kakwanele ukuthi sekwaxolelwana; kufanele kube khona 
ukuxhumana ngandlela thize.” Athi ukuthula uMaSishi. 

“Phela kufanele kube nguye othatha isinyathelo, njengomuntu 
omdala. Kodwa-ke angisheshe ngisho ukuthi ukusondelana 
kwami naye kungase kuhumusheke kabi kwabanye. Abanye 
abantu bangacabanga ukuthi sengizama ukuzisondeza emafeni 
akwaLanga. Angithi uyayibona into enjalo khulu?” 

“Asingaphiki nabantu mzukulu. Asenze lokho okufanele. 
Yena uyafisa ukuthi nixhumane, kodwa uyakwesaba. Uthi wena 
unezagila zemibuzo. Kunjani sihlangane erestorenti sobathathu 
ngoLwesithathu kusihlwa?” 

“Ake ngibheke idayari yami Khulu.” Kuthuleke isikhashana 
esaphenya amakhasi. “Cha, akukho lutho ngoLwesithathu 
kusihlwa. Sengiyokuzwa ngawe-ke khulu ukuthi sihlanganela 
kuphi, ngasikhathi sini. Umtshele akhululeke; sesadlula isikhathi 
semibuzo,” kuphetha uNqoba ehleka kancane, ekhumbula 
lowaya mbuzo wakhe awujikijela maqede zehla mi izinyembezi 
kuNtuthuko. 

“Ayi-ke, angikuthinte ngoLwesithathu emini sengibekise 
nendawo erestorenti. Usale kahle Mzukulu.” 

“Bye Khulu.” UNqoba wayemane ehlonipha uMaSishi nje. 
Eqinisweni wabe engafuni ukwejwayelana kakhulu noNtuthuko 
ngoba lokho kwakungase kumphathe kabi uThobile. 

UMaSishi wabuye walushaya futhi ucingo esehlele konke 

182 



mayelana nokubonana kwabo. Kwahlanganelwa erestorenti 
yaseMusgrave ngoLwesithathu kusihlwa. UNqoba benoMaSishi 
babezikhululekele nje. UNtuthuko kwamthatha isikhathi ukuba 
ancibilike, nakhona esizwa yikho ukukhululeka kwalaba abanye. 
Kawubanga yimpumelelo enkulu umzamo kaMaSishi ngoba 
kwaba ngamaqabuqabu ukuxhumana phakathi kukaNqoba 
noNtuthuko. UMaSishi wabonga wona lawo maqabuqabu 
ezitshela ukuthi kakade kubongwa okuncane kubongwe 
okukhulu. 

183 



ISAHLUKO SESHUMI NANE 

“Ungangitsheli ukuthi usufuna ukuthenga imoto kanokusho. 
Yinto yokugcina leyo. Kufanele uqale ngomuzi. Umuzi ubaluleke 
kakhulu kunemoto. Kayinasiqiniseko imoto, ungaba nayo 
namhlanje kusasa inyamalale. Bavutha bhe abafana bamaoda 
kulezi zinsuku; kanti baningi nabashayela ngezincwadi 
zokuthengwa. Bheka nje ukuthi ashayiswa kanjani amarobhothi 
kulezi zinsuku,” kukhononda uThobile ecabanga ukuthi yabe 
inhlanhlatha indodana yakhe. 

“Ngicabanga ukuthi amarobhothi ashayiswa yilabo abasuke 
bethe ukweqisa ezincathazweni. Ngikholwa wukuthi nawe Ma 
uzoyithokozela le nto engizokukhombisa yona kusasa. Wena Ma 
ubuye ukhohlwe ukuthi wazala indoda ehlakaniphile. Awubheke 
nje Ma, umfana osemncane kangaka kodwa useyi-advocate,” 
kuchoma uNqoba ehleka. “Angikaze-ke ngikuzwe lokhu. Yini 
ungalindeli thina sikuncome?” kubuza uThobile ehleka. 

“Ngeke ngilindele ukunconywa ngabanye abantu ngoba 
ngiyabazi ukuthi kabancomani. Kungalunga ukuthi sisuke lapha 
ngehora lesishiyagalombili kusasa ekuseni?” 

“Ayi, silungile leso sikhathi,” kuvuma uThobile esahleka. 
Nebala bababela khona ngakusasa ekuseni. 

Elesishiyagalombili labe selishaye ladlula ngemizuzu 
eyishumi nanhlanu ngesikhathi imoto kaNqoba ifika eMhlanga 
Ridge. Yathi lapho idlula phambi komuzi kaLanga, wehluleka 
ukuzibamba uThobile. 

“Mm! Waze wamuhle umuzi womlungu! Ngumuzi 
wesiqumama sangempela lowaya. Awume kancane Nqoba,” 
kubabaza uThobile amehlo elokhu ethe njo emzini wakwaLanga. 

184 



UNqoba wabona ukuthi kwabe kungakagxili emqondweni 
kanina ukuthi nabomdabu sebenazo izinto ezibiza itshe lemali. 
Akachazanga lutho; washaya sengathi naye wabe eqala ngqa 
ukuwubona lo muzi. 

“Sengiyithengile le ndawo Ma. Sizobe sesihlala lapha ngonyaka 
ozayo. Asehle ngikukhombise.” Behla ebambe ongezansi 
uThobile. UNqoba wavula ibhuthi yemoto yakhe, wakhipha 
ipulani yendlu eyabe izokwakhiwa kule ndawo. Wayindlala phezu 
kwebhuthi yemoto. 

“Mm! Yaze yayinhle!” kubabaza uThobile ecweba izinyembezi 
zenjabulo. Indlu yabe izobheka olwandle. Ipulani yabe 
ikhombisa amagaraji amabili ngapha nangapha kwamakamelo, 
elokuphumula, elokudlela kanye nekhishi. Kwabe kukhona 
nekamelo elincane elinomshini wokuwasha kanye nendawo yokuayinela. 
Igaraji ngalinye labe likwazi ukuthatha izimoto ezimbili 
zime zilandelane. Womabili amagaraji abe enomnyango ongenela 
ekamelweni lokuphumula. Kulona futhi ikamelo lokuphumula 
kwabe kunezitebhisi zokwenyukela engxenyeni engenhla yendlu 
njengoba yabe iyisitezi. Ingxenye engenhla yabe inamakamelo 
amane okulala kanye nehhovisi. Uvulande wabe umude 
ubheke olwandle, ukwazi ukubona neBeachfront uma ukuwo. 
Kwakuyohlalwa kuwo ngezinsuku zokushisa kwehlobo, kudliwe 
okwakusihlwa kubukwa imikhumbi iphuma ingena eThekwini. 
Pho mihle yini uma isikhanyise yaqhakaza, ebusuku! Kanti 
yona iBeachfront iqhakaza ibe njani ebusuku sekukhanyiswe 
ugesi! Kodwa-ke yibone lapho isihlotshiselwe izikhathi 
zoKhisimusi! Izindonga zendlu zabe zizokwakhiwa ngesitini esihle 

185 



esingapulasitelwa, esimpofu ngokuzothile, sathiwa khwifi khwifi 
ngombala onsundu. Uphahla kwakuzokuba ngolwama-slates 
ampunga ngokuzothile. 

“Nqoba, uhhafu wesigidi samarandi ngeke wenele,” kuphawula 
uThobile esabheke ipulani yendlu. 

“Ma, leyo mali okhuluma ngayo sengike ngathi ukuyizalanisa, 
yangakhela inzalo enhle. Ebengivele sengikubeke eceleni 
kungaphezulu kwalowo hhafu wesigidi owushoyo. Siyongena 
kule ndlu kungakapheli nya ukwakhiwa kwayo, sithole enye imali 
ngokuthengiswa kwefulethi. 

“Cha, ucabange kahle. Ayi, sesingagoduka-ke Ndoda 
ehlakaniphile,” kusho uThobile ehleka kancane eyongena 
emotweni. Wangena noNqoba emotweni, wayisusa. Yabuya ngayo 
leyo ndlela eyabe ifike ngayo. 

UThobile wawubukisisa futhi umuzi kaLanga, ecabanga 
ukuthi kwabe kungowesigwili somlungu othile. UNqoba 
akathanga vu ngomuzi kaLanga ngoba uThobile wayengase 
angathandi ukwakhelana nabakwaLanga, futhi-ke wabe ewaze 
ngendlela eyimfihlo yakhe noBoysie lo muzi. Sebegoduka, 
bavumelana ngokuthi bafihlelwe bonke abanye kuze kuphele 
ukwakhiwa kwendlu yaseMhlanga Ridge. 

“Wayithola kanjani le ndawo Nqoba?” Waqale wahleka 
uNqoba ngaphambi kokuba aphendule. 

“Ngafunda ngayo ezikhangisweni zephephandaba.” 
Waphendula esahleka. 

UNqoba noThobile bafika ekhaya sebephethe umngenandlini 
wezithelo, amaveji kanye nenyama. Kwaba sengathi babekade 
beyothenga wona. 

186 



Kwadlula isonto yaqala ukwakhiwa indlu kaNqoba eMhlanga 
Ridge. UNqoba wabe elokhu eyolunguza njalo emva kwesonto. 
Yathi lapho isiqala ukuqhakaza, isifakwa amapulangwe ophahla, 
zaqala ukuthothana izinsuku zokuyoyibona. 

* * * 
UPhilile wawulungisa kahle umuzi wakubo omusha; waxhuma 
negaraji lemoto eyodwa. Wawufaka nempahla enhle, waqhakaza 
kakhulu. 
“Umuntu uma ehlupha, engakwenzi okufanele, siye sithethe 
kuze kube buhlungu imilomo kodwa sithule sithi du lapho 

187 



eseziqondisile izindlela zakhe. Sibone kufanele-ke Boysie ukuthi 
sikubonge sikuncome njengoba usubuyele esikoleni, usukhombisa 
nokuziphatha kahle. Siyabonga nesenzo sakho sokubambelela 
kule ntombazane yaku-Road 18 kuphela. Siphelile isikhathi 
sobusoka manje. Impilo idinga ukucatshangelwa ngempela kulezi 
zinsuku. Yisiphukuphuku kuphela esingakuboni lokho. Nami 
sengizophuma kuleli gceke njengoba luya ngokusondela usuku 
lomshado. Qhubeka nokuziphatha kahle Boysie, ungalokothi 
ushintshe ngoba uyobe usubulala ikusasa lakho. Usibali wakho 
uvumile ukuthi ngiqhubeke nokukufundisa nalapho sesishadile. 
Usungakhuluma Ma sengiqedile,” kuphetha uPhilile. Kwabe 
kukusihlwa, eselubona lusondela ngokushesha usuku olukhulu. 

“Siyabonga Ma. Usungaphefumula nawe Boysie.” Aqale ashaye 
isikhwehlela uBoysie. 

“Ngiyabonga ukuthi nawe Suster uhambe ukhululeke 
ngaphakathi, wazi kahle ukuthi ushiye indoda eyimina ekhaya 
hhayi umfanyana nje ozobe elokhu ekhuzwa kulokhu nalokhuya. 
Ngicela ukuthi ungethembe nawe Ma,” kuphetha uBoysie. 

“Kungake kube njalo kodwa Ngane yami.” 

“Ayi-ke akuthandazwe. Kukhathalekile; sengifuna 
ukuyoziphumulela,” kusho uPhilile eguqa eqala ikhorasi. Nebala 
kwathandazwa kwalalwa. 

Ngakusasa ntambama, imoto kaNqoba yathi nse phambi 
kwe-Musgrave Centre yacosha uPhilile. Iyo leya yehlela kuBerea 
Road. Yenyuka ngaye yaze yayongena ku-N3 e-Tollgate. Phambili, 
yachezukela ku-N2 yabheka enyakatho. 

188 



“Awubange usasho ukuthi silibangisaphi. Ngabe siya eSibaya?” 
kubuza uPhilile ekade ecabanga ukuthi kwabe kuyiwa ePavilion. 

Waphendula ebheke phambili, engahleki nakancane. Wabe 
enzela ukuthi uPhilile acabange ukuthi wabe eqinisile. 

“Kahle-bo S’thandwa! Akukude nje? Siyokwazi ukulala ekhaya 
nsuku zonke?” Wabuza ethukile. 

“Siyela kona kanye ukubona ukuthi kukude kangakanani 
nokuthi likhulu kangakanani inxiwa esilethenjisiwe.” 

“Ayi, kusobala ukuthi sizoqasha efulethini, siye 
ngezimpelasonto ekhaya.” 

“Ngoba?” 

“Ngoba kukude eNdwedwe. Cabanga imali kaphethroli 
wenyanga. Cabanga isikhathi esizosichitha endleleni siya 
emsebenzini, nalapho sesibuya khona.” Kwaba yisikhathi 
impela nje uPhilile ekhala ngokuthi kwabe kukude lapho kwabe 
kuzohlalwa khona. 

“Ayi bo, wajikela eMhlanga manje? Bengingathi...?” 

“Sisalanda umnikazi wendawo. Sizokuya naye eNdwedwe.” 
UNqoba uchaza nje imoto isiyodlula eGateway, iphikelele 
eMhlanga Ridge. Yafika lapho kwabe kwakhiwa khona umuzi 
wakhe. Base behambile abakhi sekufike unogada. 

“Sesingehla S’thandwa,” kusho uNqoba, emisa imoto egcekeni 
lomuzi owabe usufulelwe; usufakwa amapayipi kagesi nawamanzi 
kanye nosilingi. 

“Ayi bo, kuzoqapha bani lapha uma sesiya naye eNdwedwe?” 
kubuza uPhilile edidekile. 

“Uzozibonela ukuthi ushiya bani lapha. Ubengeke athi size 

189 



simlande ukuba ubengenaye umuntu ozombambela. Woza 
siyobona ingaphakathi lendlu.” Washo emvulela isicabha semoto. 

“Woza bo, uyothethisa unogada, hhayi thina.” 

“Ayi bo, S’thandwa. Asingafaki umuntu wabantu enkingeni.” 
Wamkhuza emdonsa ngengalo. 

“Khululeka S’thandwa. Uyikilayenti yami umnikazi walo muzi 
ngeke athethe.” 

“Ayi, sengiyezwa-ke.” Washo eqala ukuhamba. “Umlungu 
noma owomdabu?” kubuza uPhilile lapho sebengena endlini. 
Wahleka kancane uNqoba, wangaphendula. 

“Mhh! Cha yinhle, kudela oyoyibona isiphelile,” kuncoma 

uPhilile, sebephezulu esitezi. 

“Khululeka, siyobavakashela. Uyoyibuka uze udele.” 

“Kufanele size ngempela S’thandwa. Ngifisa kabi ukuyibona 
lapho isiphelile. Awubheke nje ukuthi luhle kanjani ulwandle 
uma umuntu elubuka elapha kuvulandi.” UPhilile wake wama 
ebuka imikhumbi efikayo naleyo eyabe isiphuma. 

“S’thandwa, yilona-ke inxiwa ebengilisho leli. Uyabonake 
ukuthi alikude neze nezindawo esisebenzela kuzo?” kusho 
uNqoba ebuka uPhilile ezinhlamvini zamehlo. Yaphela 
imizuzwana emine noma emihlanu edidekile uPhilile. 

“Kahle! Usho ukuthi...?” kubuza uPhilile sekumcacela ukuthi 
wabe ekhonjiswa umuzi wabo. 

“Yebo, ngisho lokho impela. Ngicabanga ukuthi kuzokuba 
yizinyangana nje sishadile bese sithuthela lapha.” 

“Awu! UMdali uyazenza izimanga zakhe!” Washo maqede zehla 
kancane izinyembezana zenjabulo. Wavala amehlo engazisulanga 

190 



lezo zinyembezana; kusobala ukuthi wabe engazizwanga. 
Wathandaza emile: “Siyakubonga Mdali wezinto zonke. Sibonga 
umusa nothando lwakho olungenamkhawulo Baba. Olwakho 
uthando kalukhethi kalubandlululi. Usithandile nathi singelutho, 
sizalwa ngabantu abangelutho, emizini engelutho. Uthando 
nomusa wakho kusibusisile, nathi sazizwa singabantu ebantwini. 
Siyawubonga lo musa ongaka osenzele wona, wokusihlenga 
nokusihola size sifike kuleli zinga lempilo. Siyazi ukuthi konke 
kwenzeka ngomusa nothando lwakho. Siyacela ukuba usihole 
njalo Baba olungileyo, ngoba kasisoze sanhlanhlatha uma 
siholwa nguwe. Feza Baba nalokho esingafikanga kukho ngenxa 
yobufuphi bemiqondo yethu. Ameni.” 

“Cha uyakwazi ukufihla mntanomuntu. Indlu yakhiwe ize 
iphele ungathanga vu ngayo!” 

“Kanti-ke, kakukuhle njalo ukukhuluma kakhulu ngento 
ongakayiqedi. Kungenzeka ikuphoxe, ikwenze inhlekisa kulabo 
obukhuluma kubo,” kuchaza uNqoba imoto isihamba. 

Langa lithize kuyimpelasonto kusihlwa, uNqoba noPhilile 
bezibukela izindaba zethelevishini ehhotela, kwavela nezithombe 
zenhlekelele yengozi yasemgwaqweni. Abalimele babethuthwa 
ngama-ambulense nangamahelikhophtha, bephuthunyiswa 
ezibhedlela. Ingqondo kaNqoba yagijimisa okonyazi. 
Wakhumbula ukuthi sabe sesiside kakhulu isikhathi agcina 
ukuyokhishwa igazi. Ukukhohlwa kwakhe kwabe kudalwe 

191 



wubuningi bamacala abe ebhekene nawo, wukwakhiwa komuzi 
omusha eMhlanga Ridge kanye nokuxinwa ngamalungiselelo 
omshado wakhe noPhilile. 

“Uyazi sicabanga into efanayo. Sekunesikhathi ngagcina. 
Ngicabanga ukubathinta kuleli sonto esiya kulo,” kuphendula 
uNqoba eqhubeka nokubuka izindaba. Bazibuka zaze zaphela; 
kwalandela isibikezelo sezulu, naso saze saphela. 

“Uyazi S’thandwa, akusikho neze ukuhlakanipha ukuthi ngithi 
ngihleli nomuntu onolwazi olubalulekile kodwa ngingalunceli 
lolo lwazi.” 

“Ukhuluma ngani Phili? Nginolwazi lwezomthetho; nawe 
onalo. Yiluphi-ke lolu okhuluma ngalo?” kubuza uNqoba 
esesibheke emehlweni isithandwa senhliziyo yakhe. Samoyizela, 
naso kusithokozisa ukubukwa ngamehlo ayebhalwe uthando. 

“Ngikhuluma ngegazi. Yini ebuzwayo uma umuntu eyonikela 
ngegazi? Noma ngingathi nje, ngaphambi kokuthi umuntu 
akhishwe igazi?” 

“Into yokuqala ebalulekile, nokufanele uyazi Phili, ngukuthi 
abenhlangano yegazi basebenzela ukuphilisa isizwe. Baqala 
ngokuqinisekisa ukuthi wena uphile kahle ngaphambi kokuba 
kukhishwe igazi lakho. Kufanele bathole ukuthi igazi lakho 
line-ayoni eyanele yini. Impilo yakho ingaba sengozini uma 
kukhishwa igazi kuwe kanti kawunayo i-ayoni eyanele. Bakubuza 
ngomoya omuhle, onobuntu, mayelana ne-lifestyle yakho, 
okungukuthi uqhuba kanjani kwezothando. Imibuzo yabo 
enobuchwepheshe iholela ekutholeni ukuthi kawuziphethe yini 
ngendlela engakubeka engozini yokuthola isandulela-ngculazi. 
Uhlolelwa ne-Hepatitis B no C kanye negciwane lezifo zocansi. 
Siselapho nje, angisheshe ngisho ukuthi ukunikela ngegazi 

192 



akusiyo indlela yokuhlola igazi lakho ukuthi linezifo yini noma 
cha. Injongo yokunikela ngegazi wukusindisa impilo yomuntu 
olidingayo; okungase kwenzeke ukuthi lowo muntu kube nguwe 
uqobo. Njengokuthi...” 

“Ehhe, okwamanje yithi kuphela esinalolu hlobo lwegazi. 
Usenawo omunye umbuzo?” 

“Ake sithi-ke lithathwe igazi lakho, lithi lapho selihlolisiswa 
kutholakale ukuthi linegciwane i-HIV, noma igciwane lesinye nje 
isifo; lenziwa njani lelo gazi? Liyachithwa? 

“Cha, kungaba yingozi ukuthi livele lichithwe budedengu 
nje, njengoba siye sichithe amanzi angcolile emakhaya. 
Lilandwa yizinkampani ezinama-incinerator, ngamanye amazwi 
ezinobhayela bokulothisa. Lokhu kwenzelwa ukuthi kube 
nesiqiniseko sokuthi afe ujuqu amagciwane.” 

“Nanto-ke igazi, seliqoqiwe ezindaweni eziningi lapho 
belinikelwa khona, selifika esikhungweni esikhulu seSouth African 
National Blood Transfusion Service, sekuzokwenzekani kulo?” 

“Kahle bo, kanti usuzobhala i-Thesis yini ngaleli gazi?” kubuza 
uNqoba ehleka, abuye aqhubeke. “Liyahlolwa, eliphile kahle 
lithunyelwe kuma-Blood Bank ezibhedlela ezehlukene. Liye 
lithunyelwe ngezilinganiso ezejwayelekile, ezihambisana nezidingo 
zaleso naleso sibhedlela. Livamise ukuba lincane elithunyelwa 
ezibhedlela zasemakhaya, njengoba zingeziningi khona 
izingozi zomgwaqo. Uma kuvele inhlekelele yengozi nakhona, 
kuyothunyelwa igazi eliningi, ukuze kulungiswe leso simo.” 

“Ayi, kucacile. Ligcinwa kulezi zikhwanyana zepulasitiki 
unomphela, noma libuye lithululelwe kwezinye izitsha?” 

193 



“Ligcinwa kuzo izikhwanyana zepulastiki lezo, liphume ngoba 
selifakwa kumuntu odinga igazi.” 

“Ligcinwa ezingeni eliphakathi kuka 2 no 10 Degrees Celsius. 
Ligcinwa izinsuku ezingama-42, kodwa-ke i-plasma isebenza 
kuze kuphele iminyaka emithathu. Ubucabanga ukuthi ngizothi 
angazi. Ngazihlupha kakhulu ngolwazi oluthe thuthu mayelana 
negazi emva kokuthola ukuthi nginegazi eliyingqayizivele.” 

“Hawu, sengicishe ngawukhohlwa lo mbuzo...” 

“Ungawukhohlwa, wubuze,” esho ehleka kancane uNqoba. 

“Uthe igazi okutholakale ukuthi linesifo esithile, lilandwa 
yinkampani yabalothisi, lishiswe. Kwenziwani kumnikazi walelo 
gazi?” 

“Kwenziwa izinhlelo zokuthi aphinde ahlolwe ukuze athole 
ukwelashwa.” 

“Ayi cha, umuntu usengakubiza ngosolwazi wegazi. Kahle-ke, 
kuyaqala ukuthi kutholakale umuntu onegazi elehlukile kulelo 
eliyizinhlobo eziyisishiyagalombili, noma kwake kwenzeka?” 

“Umlando omayelana negazi uthi ngonyaka we-1964 
kwatholakala umuntu wakwaTshabalala owabe enohlobo 
olungaziwa lwegazi. Lolo luhlobo lwegazi lwabizwa ngokuthi 
yi-Tshabalala Factor. Usekhona omunye umbuzo?” Wabuza 
ngokuqhosha uNqoba emoyizela, ethokoziswa wukuthi wabe 
ekwazile ukuyiphendula yonke imibuzo kaPhilile. 

“Ayi, angisenambuzo nkosi yenkantolo,” kuphendula uPhilile 
ehleka. Wahleka noNqoba, wathi, “Ukuba ngummeli lokhu 
kukwenza uhlale ucabangana nenqubo yasenkantolo, ngisho 
noma sekuxoxwa ngezimayelana nempilo.” 

“Usasho okuncane wena. Usazoke ungizwe ngiphupha 

194 



ngithetha icala ngize ngiphimisele.” Bahleka baze bathintanisa 
izandla zabo sakumpansana. 

UNqoba benoPhilile bakugwema ukuba nendumezulu 
yomshado. Umshado wabo waba mncane wadla ngokuqhakaza 
nokuba nezintwana ezinhle ezabe zingajwayelekile. 
Babezimisele ngokumema ikhulu labantu, kodwa balungiselela 
abangaphezudlwana njengoba abantu bakithi benomkhutshana 
wokuthi bathi bangamenywa nabo baphinde bameme abangane 
babo. Bashadela etendeni elabe lihlotshiswe laqhakaziswa kahle, 
lamiswa eJapanese Gardens. NguPhilile owabe eqhamuke 
nalowo mqondo, engazi ukuthi kwabe kukuyo kanye le ndawo 
lapho uNqoba benoBoysie babeke bahlanganela khona baqaqa 
inkinga kaLanga. Emva kwenkonzo yomshado nezinkulumo 
zokufisela nokuhalalisela abashadayo, kwalandela izibiliboco 
khona etendeni. Umshado waphelela eMatata sekwabiwa, 
kudliwa eyezithebe, kugcinwa namasiko. Wabe ekhona uMaSishi 
noMaZikhali kanye noCynthia kulo mshado. UNtuthuko 
wagajwa ngamahloni wagcina ngokuthumela isipho somshado. 
Imoto kaMaSishi yabe ishayelwa nguye u-Cynthia. U-Lynne waba 
ngesinye sezikhulumi eziqavile etendeni. Naye wadlulela eMatata, 
wayithanda kakhulu indawo yakhona. Wanquma ukuphinda 
avakashe ukuze ayibone kahle iNanda Dam ephezu kwewa, 
eyibuka ngezipopolo ezithatha into ekude ziyisondeze eduze. 

UMaSishi wagcina ephumelele odabeni lwamafa kaLanga. 
Wabe emelwe ngu-Lynne ngoba icala laphelela enkantolo 
yemantshi. Indlu nokunye okuningi kwabuyela ngakuyena emva 
kokuba sesitholakele isiqiniseko sokuthi umshado wakhe noLanga 
wabe uhlanganise amafa. Kazisetshenziswanga izimoto zikaLanga. 
Zabe ziyothengiswa emva komsebenzi wakhe noMaCele. 

Zaphela golokoqo izinyanga ezintathu u-Cynthia elokhu 
ebhala ecisha. Wayesabhekisisa, ecubungulisisa isimo sezinto, 

195 



engafuni ukufana nowesifazane owake wathi etheza ehlathini 
wazitholela esihle isikhafu lesi. Wacabanga ukuthi sabe siwe 
komunye wesifazane owabe edlule kulelo hlathi. Indaba yonakala 
lapho esesicosha isikhafu sikanokusho. Hawu, kanti ngufeleba 
webululu! Nhlanhla leyo ukuthi ibululu liqale lifuthe kathathu, 
lisaqaqa amazinyo, kande ligadle. 

“Phutha lini lelo MaZikhali?” kubuza uMaSishi ehlahle 
amehlo, ethukile. 

“Kufanele kucelwe kuMaCele ukuba amemukele 
uKaMadlabane.” 

“Pho kuzomiswa kanjani njengoba izingane sezize 
zayihlanganisa inkulumo?” Wabuza esathukile uMaSishi. 
Wawubona ngamehlo engqondo umsebenzi wakhe uphelela 
obala kuhle kwesithukuthuku senja sona esiphelela oboyeni. 
Washeshe wakhumbula ukuthi uMaZikhali wabe esebenzise 
‘ucishe’. “Sekufanele senze njani MaZikhali?” Wabuza emagange 
uMaSishi. “Sizothi qu kumuntu obonayo. Akusibo neze 
ubuhlakani ukwenza izinto ngokucabangela. Ngokwejwayelekile 
kuye kube wukuxolisa nokucela. Kodwa-ke siyokuzwa phambili,” 
kuphetha uMaZikhali. Bafika libaphathele izindaba ezinhle lelo 
phambili. Wabe esemukelekile uKaMadlabane. 

Kwakusaphele amasonto ambalwa udlulile umshado kaNqoba 
noPhilile ngesikhathi abakwaMzobe bethuthela eMhlanga Ridge, 
emzini wabo omusha. Kuningana okwabe kusalungiswa egcekeni 
njengokubiya nokutshala utshani, izihlahlana nezimbali. Wabe 
uqhakazile, umuhle umuzi lo. UThobile wawubuka maqede 
wahlengezela izinyembezi, ekhumbula ukuthi wayesikaze kaningi 
ukukhipha isisu, kanti uzozala lo Nqoba osegile izimanga ezinje. 
Wabona ukuthi abantu abasuke bezalwe ngendlela ethe phecelezi 
bavamisile ukugila izimanga ezinje. Wacabanga ngenkosi uDavide 

196 



waseBhayibhelini, owafisa umfazi ka-Uri maqede wenza itulo 
lokuthi u-Uri afe empini. Wathi angafa u-Uri, uDavide wangena 
umkakhe. Bazala inkosi uSolomoni owaduma ngobuhlakani 
obungandile. Kwamcacela uThobile ukuthi wonke umuntu 
uyisidalwa sikaNkulunkulu, nokuthi kayisho lutho indlela asuke 
eze ngayo emhlabeni. Noma umuntu angabukeka edelelekile 
emehlweni omphakathi, kodwa ubalulekile emehlweni oMdali 
wakhe. UThobile yamfikela ephuma engena emakamelweni 
omuzi omusha le micabango. 

“Ngena Khulu ubone ngaphakathi,” kucela uNqoba ebamba 
ukhulu wakhe ngesandla. 

“Hlebela mina Nqoba; yimali yeGAZI LEZIBI le?” Wahleka 
kancane uNqoba ngaphambi kokuthi aphendule. 

“Nayo ilekelelile khulu. Asingene ngaphakathi.” Washo 
ekhipha iduku elimhlophe ephaketheni esula lezo zinyembezana 
zenjabulo nomunyu ezabe zihlupha intombi endala. 

“Mntanomntanami, asisophinde sibizwe ngezibi. Asingene.” 

197 



