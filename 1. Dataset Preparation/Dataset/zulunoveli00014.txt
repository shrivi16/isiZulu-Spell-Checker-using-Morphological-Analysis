George Sabelo 
Bonga Ngwane (Umhumushi) 




Isibazi samaTigers 

Cover Design and Artwork: L. Richards 
Page Design: L. Richards 

Kuyicala ukufothokhopha noma yiliphi ikhasi kule 
ncwadi ngaphandle kwemvume ebhalwe phansi 
evela kubashicileli 
Shuter & Shooter Publishers (Pty) Ltd 
Shuters House, 110 CB Downes Road, Mkondeni, Pietermaritzburg 3201 
P O Box 61, Mkondeni 3212http://www.shuters.com 

Copyright © Shuter & Shooter Publishers (Pty) Ltd 2010 

First edition 2010 
ISBN 978-07960-34724 

This is an IsiZulu Novel 


All rights reserved. 
No part of this publication may be reproduced, stored in or introduced into a retrieval system, 
or transmitted, in any form or by any means, electronic, mechanical, photocopying, recording 
or otherwise, without prior written permission from the publisher. Any person who commits any 
unauthorized act in relation to this publication may be liable to criminal prosecution and civil claims 
for damages. 


Onke amalungelo agodliwe. 
Akukho ngxenye yaleli bhuku engashicilelwa kabusha, igcinwe noma yenziwe esinye isimo, 
kungaba ngokufothokhopha, ukuqopha noma ngayiphi enye indlela ngaphandle kwemvume 
ebhalwe phansi yabashicileli. Lowo oyokwenza noma yini engagunyaziwe mayelana naleli bhuku 
uyobekwa icala noma ahlawuliswe kanzima. 


Printed by Intrepid Printers (Pty) Ltd, Pietermaritzburg, KwaZulu-Natal 
xxxx 



1

USkip wake wathi khimilili wabheka ukuma kwezinto. 
Umuntu oyedwa wayengeyona inkinga, kodwa mhlawumbe 
babekhona abanye ababehobe emnyameni: imigulukudu ephatha 
imimese, izimbazo, amaketanga amabhayisikili..., yini umuntu 
ayengeyilindele eSililo elokishini ngalesiya sikhathi. 

USkip wathi ukuxegisa kancane ukhololo wakhe, wadonsa 
umoya kakhulu, wabe eseqhubeka. Inswelaboya lena yathi 
voshosho yazenza ocisha ugwayi kanti imqaphele uSkip esondela. 
Bathi bangalinganisana nje, yakhwibika kuhle kukanoxhaka. 

USkip wayevele ekulindele lokhu, ngakho akabange esananaza; 
wavele wazimelela ngomlenze wesokunxele qede wadedela 
unyazi ngowesokudla. Uqukulu wesicathulo sakhe washwibeka 
njengetshe lishwitshwa ngentambo waye wayosho enkabeni 
yenswelaboya. Pho ziyabuzwa yini ubuhlungu lezi zinto? 
Yathi ukudideka imizuzwana engemingaki nje, yayisila, manje 
yayisikhiphe ummese. Ngokuphazima kweso uSkip wahoshekela 
emuva kancane, kwaba ukugeja kwawo njalo umhuqa lona; 
sathi sehla isandla esiphethe ummese sigwaza ubala, wayebuya 
ngokushesha uSkip esondelela ukusiphuthaza imikhono 
isigebengu. Wayibamba maqede, wahlala dekle phansi ngesinqe, 
usayibambile njalo belu imikhono, umniniyo engaphezu kwakhe; 
khona manjalo wavatela kakhulu ngonyawo. Kwabonakala 
ngendoda eyayikade izabalaza iqhwishaqhwisha, isizwiba emoyeni, 
kwalandela ukubhonga okwanqanyulwa ukungqubuzeka 

1 



kwekhanda lesigebengu phansi emgwaqweni. 

Emizuzwini emihlanu elandelayo wayeseyitholile indlu 
ayeyifuna, kwakungekaMnumzane Donda Ngubane, 
umninisitolo owayeyilunga leBhodi yeLokishi. 

“Ubani lowo?” kwabuza izwi ngaphakathi, ngokwethuka, 
lapho uSkip engqongqoza; lalizwakala lilidala. Lapho kuphenduka 
ukhiye, isicabha savuleka isikhayana nje, kwazise sasibanjwe 

yiketanga. 

“Uthe ungubani?” kubuza uNgubane. 

“NginguDlamini.” 

“UDlamini wakuphi?” 

“Ngingumseshi ozimele, lona owambhalela incwadi, nansi 
nayo,” washo uSkip eyedlulisa ngaso leso sikhala esasiphakathi 
kwesicabha nepulangwe esasishayelelwe kulo. 

“Wenze ubuhlakani ngokuza sekuhlwile,” kusho uNgubane 
lapho uSkip esengaphakathi endlini. “Imoto yakho uyishiye 
ngaphandle kwelokishi njengokusho kwami?” 

“Ngiyishiye esitobhini sebhasi.” 

Babekhuluma isiNgisi, ulimi lwebhizinisi lomninisitolo 
ayelufunde esikoleni sasemishini. USkip wayeshelela-ke la 

kolweNdlovukazi, ungafunga ukuthi ngowaseMelika. 

“Yinhle le ndawo yakho, Baba.” 

UNgubane wayibuka ifenisha okwakungeyohlobo lwakudala. 
Leyo naleyo yayo wayesakhumbula kahle ukuthi yayithengwephi, 
ngamalini. Umqansa oya ekunotheni wawushiye izibazi ebusweni 

2 



bakhe obabuhlala bexwayile; nokho wayesengumZulu. Kwaze 
kwabekwa inkomishi yetiye nepuleti lamaqebelengwane etafuleni 
uNgubane engakasisho isizathu sokubiza kwakhe uSkip. 
Ngenkathi uSkip edla ephuza, umninisitolo wayemqaphele 
sakumeba. 

Isikhumba sakhe sasimnyama impela kunesomZulu 
owejwayelekile, uyalazi ilahle? Izimpawu ezingabonakali zona? 
Wayethembekile nje? Umninisitolo wayengasabethembi neze 
abantu; wayethi eya ngokuya ebafunda, abe eya ngokuya 
engabethembi. 

“Siphila ezikhathini ezinzima,” esho kuSkip, “lapha eSililo 
siphethwe yimidlwembe. Ukhona ohlangane naye emgwaqweni?” 

“Munye kuphela, Baba.” 

“Ayemabili amaqembu ezigebengu, amaTigers namaRashiya, 
wawuphephile uma ungami endleleni yawo; manje elinye 
seligwinywe ngelinye, ngakho imidlwembe isiyazenzela nje kithi, 
sebesinakashele kuhle okwamakhizane.” 

“Basebenza kanjani, Baba?” 

“Basikhokhisa imali yokuvikelwa, mina ngoba bathi 
ngingumacaphuna kusale, ngithela uR50,00 ngenyanga.” 

“Ukhona oseke wancinza abakhulu mayelana nalokhu?” 

3 



“Silukhuluma njalo lolu daba emihlanganweni yeBhodi, 
kodwa unsumpa! Usimze ‘azizwe’ izikhalo zethu, okungenye 
indlela yokusho ukuthi akuzukwenzeka lutho. Sisola sengathi 
uyagwazelwa.” 

“Amaphoyisa awasukumi kungamangelwe. Ngubani-ke 

ongayoma ebhokisini afakaze abhekane namaTigers?” 

“Nake nacabanga ukuya emaphephandabeni?” 

Ngokokuqala ngqa uNgubane emamatheka, kubonakala 
kodwa ukuthi kamamathekiswa yinjabulo. “Sinalo iphepha 
lendawo ‘Izwi Labantu’. Yilo elingumkhulumeli wayo ophambili, 
amakhasi amane aphuma kanye ngesonto. Alinalutho ngaphandle 
kwezikanobhutshuzwayo, imincintiswano, imiqhudelwano 
yawozime, nokuthi obani nobani bawukuthi nokuthi, into 
nje engathi shu. Yizwi labantu-ke lelo! Uyazi ukuthi lixhaswe 
ngobani? NgamaTigers. Oliphethe? Umabhalane wasehhovisi 
lakhona la elokishini, uSam Nkwazi, owaziwa ngeleNhlwathi. 
Usebeke umshana wakhe wamenza umhleli, uguluva wentatheli 
ongakwazi ngisho ukubhala kahle amagama.” 

USkip wamamatheka, wabukeka ejulile ngemicabango. 
Akukho lutho olwalummangalisa kukho konke lokhu. 
NjengoNgubane, naye wayesazi isidalwa esingumuntu, kodwa 
yena ehluke ngokuthi wayengacabangi ukuthi umuntu yinto nje 
engenamkhuba. Njengomfundi wezincwadi zomlando ayezifela 
ngawo, wayewazi amandla abantu uma sebesukwe wusinga. 
Ngezikhathi zempi idolobha lonke lalisukuma lihlangane 
njengebumba, lingazishayi mkhuba izinhlwayi namabhomu; 
kodwa uma bengahlangene, kuyilowo nalowo ezicabangela 
yena yedwa kuphela, babefana nezinkomo ezihlakazekile 
ezingenamelusi. 

“Akhona amaphepha amakhulu eThekwini.” 

“Omunye wamalunga eBhodi yethu,” kuphendula uNgubane, 

4 



“wake wabhalela kwaNatal Mail mayelana nokubuswa 
ngengebhe kwalapha eSililo. Wayengumshayeli wethekisi, 
kodwa yathi ingaphuma leyo ncwadi, waphoqeka ukuba ashiye 
ngoba wasikelwa amathayi, kwathi abantu batshelwa ukuthi 
bazokwenatshiswa bananabulwe kanzima uma bemqasha.” 

“Kumele uhlakaze leli qembu.” 

“Yinye into okufanele ngiyicacise, ngingumseshi ozimele, 

angiyona inkabi.” 
“Angifuni ubulale umuntu, ngifuna uthole ukuthi ngubani 

umakhonya kumaTigers.” 

“Awazi?” 

“Obhongoza bashayela phansi, intela iqoqwa zicashalalana, 
iningi lazo liphuma emizini ehloniphekile, ngisho nendodana 
yami engiyizalayo.” Ubuso bukaNgubane obushwabene 
baguquka. “UThemba wayengumfundi okhaliphile, 
wabaqwaqwada amakhanda bonke abanye ngonyaka wabo 
ebangeni leshumi. Ngangifuna abe ngummeli, kodwa ezinyangeni 
eziyisithupha ezedlule...” Washo zagcwala amehlo umuntu 
omdala. 

“Kwenzekani Baba?” 

“Ngokuphazima kweso wangijikela wangabe esaba yindodana 
yami, wavele waphenduka umuntu kwamina engingamazi. 
Zenzeka kanjani nje izinto ezinje? Esemncane, ngamfundisa 
ngamkhulisa ngendlela okuyiyonayona engangicabanga ukuthi 
ngeke asuke kuyo impilo yakhe yonke, umuthi ugotshwa 
usemanzi; kodwa namhlanje akasayithinti incwadi noma asebenze 
umsebenzi oqondile. Usephenduke usikhotheni uqobo lwakhe.” 

Engakaqhubeki uNgubane, kwezwakala izigqi phandle, 
kwabe sekuphenduka isibambo sokuvula umnyango. Umuntu 
owayezama ukuvula waqala ukushaya isicabha, ememeza. 

5 



UNgubane wagxuma kwaye kwagenuka kwasihlalo ayekade ehleli 
kuso. “Akufanele neze uficwe lapha!” etshela uSkip. “Phuma 
ngomnyango ongemuva uhlale phandle ngize ngikubize. Shesha!” 

“Kunini nje ngimi emakhazeni?” kubuza izwi ekamelweni 
lokuphumula, “sengiyile mpungushe engeke isangena esibayeni 
eyazalelwa kuso?” 

“Ziphathe kahle, Themba, ziphathe kahle!” kuphendula 
uNgubane, “usukhohliwe ukuthi nginguyihlo?” 

Waphakamisa ikhanda uSkip walunguza ekamelweni 
lokuphumula lapho umninisitolo ayejamelene khona nomfana 
owayemehlo bomvu. USkip wakuqaphela ukuthi nguNgubane 
owakhophoza kuqala, inyathi yayisilawulwa yinkonyane layo. 
“Awusajwayele ukulala lapha,” esho ngezwi elipholile, “ubuyiswe 
yini namhlanje?” 

“Ngizoboleka ukhiye wemoto yakho.” 

“Imoto yami?” kubuza uNgubane, izwi lithi ukuphakama. 

“Ikhona yini enye imoto onayo ngaphandle kweyakho?” 

“Uyifunelani?” 

6 



“Heyi, musa ukuzenza isilima wena madala. Ngifuna 
ukuyidumisa.” 

“Ngiyayidinga imoto yami, angikwazi ukwebolekisa ngayo.” 
uNgubane enqaba. 

“Mus’ udlala wena la. ULwesine kusasa, awuyi ebhange noma 
ewolisela.” 

“Themba, musa ukuyenza le nto!” 

“Letha ukhiye, khehla, angithandi ukukubeka isandla 
unguBaba ungizala.” 

“Ufuna ukuyaphi?” 

“Akufuni wena lokho.” 

“Imoto idinga isevisi.” 

“Uma nje inamasondo, kwanele. Kungenzeka ngikushiyele 
uR10,00 esihlalweni sayo uma ngibuya. Letha ukhiye-ke.” 

Esehambile uThemba ngemoto, uNgubane wakhuluma 
wanqamlela noSkip owayengasemnyango ongemuva. 
“Uyazibonela-ke ukuthi siphila mpiloni.” 

“Ngiyafisa ukukusiza, Baba, kodwa angisebenzi mahhala. 
Ukuze ngikwazi ukuchusha ngingene isinyenyela kumaTigers, 
kuzomele ngidele ifulethi lami kwaMashu ngizohlala lapha eSililo. 
Kungase kuthathe amasonto.” 

“Ngingakutholela mina indawo yokuhlala. Omunye 
wabathengi bami, uNkosikazi Phendukile Mazibuko, unalo 
ikamelo elingenzi lutho.” 

“Inkokhelo yami?” 

“Ozakwethu ebhizinisini bayofaka isandla ezindlekweni zakho 
uma usuphumelele.” 

7 



“Uma ngingaphumeleli?” 

Ngenkathi uSkip esebuyela emuva esitobhini sebhasi lapho 
ayeshiye khona imoto yakhe, wahlangana nomlisa owayehamba 
kanzima ediyazela emgwaqweni, ebukeka edakiwe. Ngendlela 
ayeyiyo, akakwazanga ngisho nokubona uSkip owayeza ngakuye. 
USkip wayesethi nje welula isandla ufaka ingalo ngaphansi 
kwekhwapha ambambe angawi, kodwa washeshe wabona ukuthi 
kanti kwabe kungubani. 

Kwakungu-Ivan Dube, isigansonso sesikhwanyalala 
sikasikhotheni esasizame ukumbamba inkunzi ngasekungeneni 
kwelokishi. USkip wahlehla wahoba, wambuka usikhotheni 
eqhugela edlula. Wayeyinsizwa ngempela yena, zimbalwa 
ezazingase zikwazi ukuhamba zize zizifikele ekhaya zingqubuzeke 
ngaleya ndlela. Uyingozi u-Ivan Dube lo, uSkip ezicabangela 
yedwana. 

8 



2 

Ngakusasa ekuseni ngenkathi kukhala ucingo, kwaphela 
umzuzu wonke ngaphambi kokuba aluthathe. Wayesafisa 
ukuqhubeka nokulala, kodwa impilo yakhe yokuntweza 
ngomkhumbi yayimfundise ukulala obenyoni. 

“Hullo” 

“Umnumzane Dlamini?” kwabuza izwi ocingweni. 

“Nguye kanye.” Wezwa ngezwi nje uSkip ukuthi ngumlungu lona 
akhuluma naye.” 

“Nginomsebenzi engidinga ungenzele wona.” 

“Msebenzi muni?” 

“Angeke ngikwazi ukuwusho la ocingweni.” 

“Manje ubona ukuthi kwenziwe njani?” 

“Umshayeli wami uzokucosha ngaphandle kwaseposini 

elikhulu kuWest Street ngo-09:30.” 

USkip wayebejwayele abantu ababekhetha ukungazisho, 
kodwa akayithandanga indlela nje ayezwakala enokulawula ngayo 

lona owayesocingweni. 

“Ngeke angilungele u-09:30, makube yihora leshumi.” 

“Kulungile.” 

9 



“Ngiyombona ngani umshayeli wakho?” 

Uyangazi, uSkip ecabanga, ebeka ucingo. Kanjani? Ngoba 
ngisanda kufika nje kuleli laseThekwini? 

Ifulethi lakhe lalisesitezi sesibili esakhiweni esisha kwaMashu. 
Noma kwakusebusika, lalifudumele linomswakama njengoba 
lalikade livaliwe ubusuku bonke. Ngemuva kokwethusa 
umzimba ngamanzi esisefo, wapheka ipapa elithambile, 
wabe esephenyaphenya iphepha lasekuseni iNatal Mercury. 
Wabhekabheka izihloko, akaze abona lutho olutheni ezindabeni. 
Wayesacabanga ezibuza ukuthi kodwa wayevunyiswe yini nje 
ukuhlangana nalo muntu ngaphandle kwaseposini elikhulu. 
Umthetho ayesazibekela wona wawuthi umsebenzi owodwa 
ngesikhathi. Ngaphansi kwamahora ayishumi nambili endulele, 
wayevume ukuchusha angene isinyenyela eqenjini lezigebengu, 
ngakho wayengekho nakancane esimweni sokuthatha omunye 
umsebenzi; kodwa wayesewuvumile. Yini ndaba? Ngemuva 
kokucabangisisa, wabona ukuthi wayegajwe yilukuluku 
lokuthanda ukwazi. Wayefuna ukwazi kabanzi ngalo mlungu 
ozitshelayo nomshayeli wakhe ongaphuthelwa lutho. 

Yihora leshumi ekuseni kuWest Street, kuyaphithiza. 
Kunomsindo wokuduma kwezimoto nephunga lentuthu yazo, 
emacaleni omgwaqo kuphithizela abantu, wena Ndiya, Muntu, 
Mlungu; iningi yizivakashi eziliqhamukisa kwelasenhla. USkip 
usiqondanise nehora leshumi ngqo isikhathi sokufika kwakhe. 
Limemeza nje eleshumi, uyafika uma ngaphambi kwalapho 
kungenwa khona eposini elikhulu. 

“Nguwe umnumzane Dlamini?” 

“Yebo.” 

Insizwa ende emnyama yayimlunguza ngamehlo angaphansi 

10 



kwekapisi lomshayeli. Ebusweni yayinesibazi esimhlophe 
esasinqamula esihlathini sokunxele size siyofika emhlathini. 
Kukhona owayeke wasika kwajula kuleso sikhumba esinsundu 
ngokumnyama. 

“Ungubani igama lakho?” kwabuza uSkip lapho besondela 
kwiMercedes 350 SE eyayigcwele indawo yokupaka ibenyezeliswa 
yilanga. 

Izwi lomshayeli lashintsha khona manjalo. “Ubuzelani, 
Mnumzane?” 

“Yingoba ngifuna ukwazi.” 

Umshayeli wayengayilindele impendulo eqonde ngqo kanjalo, 
kodwa washeshe wakufihla ukucasuka kwakhe. 

“Ngingu-Alpheus, Mnumzane.” 

“Wakwabani?” 

Lathi ukuqina manje izwi. “Akekho ongibiza ngesibongo sami, 
Mnumzane, ngisho noMnumzane Stark imbala.” 

UStark? Imoto ishweza nje ngoN3 ibheke eWestville, uSkip 
uphenduphendulana nalesi sibongo engqondweni yakhe. Konje 
wayesizwaphi? 

Wawungakaphenduleki lo mbuzo ngenkathi imoto ima 
phambi kwendlu eyayakhiwe okhalweni olubonisa ulwandle kude 
le emajukujukwini, inezitezi ezimbili. Ungwengwe lwalwendlaleke 
kahle kuya enzansi phakathi kwezingajana zezimbali. Izinja 
ezimbili zeza esangweni zigijima, zikhonkotha, kodwa kwathi 
ukuba zizwe izwi limemeza kuvulande, zema khimilili. 

Umnumzane Stark wayenesiqu, eyisiklwede ngebala. 
“Sibonene, Dlamini,” kubingelela uStark lapho uSkip efika 

11 



kuvulanda, “ngiyejabula ukukubona. Ungahlala phansi.” USkip 
wakunaka ukuthi uStark akamxhawuli. 

“Cha, ngiyabonga.” USkip owayeke waba yinkunzi yexhwele 
phambilini, wayengasathinti gwayi natshwala. Umseshi ozimele 
udinga umzimba ophile kahle nengqondo ehluzekile. 

“Ubisi?” kwabuza uStark ekhomba ithileyi letiye. 

“Ngingabonga kakhulu.” 

“Ngicabanga ukuthi uyazibuza nje ukuthi engabe 

ngikubizeleni.” 

USkip waqhubeka nokuphulula enye yezinja ekhanda. 

“Kanti-ke yinto elula nje,” kuqhuba uStark, emuva 
kokwedlulisela inkomishi esivakashini sakhe, “ngifuna 
ungihambisele incwadi kumuntu ohlala elokishini laseSililo, 
uyayazi leyo ndawo?” 

“Sengake ngaya khona.” 

“Uma kunjalo-ke, kufanele kungabi nankinga.” 

“Awuyiposi ngani leyo ncwadi?” 

“Angilazi igama lomuntu eya kuye” 

USkip wake wama ukugoqoza itiye. “Pho mina ngiyomthola 

kanjani umuntu ongenagama?” 

“Ngizokukhombisa isithombe.” 

USkip akagcinanga ngokuqhabula itiye nokulalela uStark nje, 
wayeqalaza nxazonke ebuka indawo ayekuyo, ezama ukufaka 
engqondweni isithombe sendlu negceke. Umuntu wayengeze azi, 
hleze lolo lwazi lwalungabuye lube usizo. Wayelokhu eqhubeke 
njalo nokwakha ubungani nezinja, ezihlephulela amakhekhe uma 
uStark enganakile. Kwakuwubuhlakani ukuzwana nababheki 
bekhaya. 

12 



UStark yena wayengaphuzi itiye, kodwa wathatha ithamo 
elikhulu lewiski eyayingalulazwe ngalutho olunye ngaphandle 
kweqhwa. “Singakaqhubeki nje, ngifisa wazi kahle ukuthi le 
ndaba iyisifuba. Ungayithi vu nakoyedwa umuntu.” 

“Kungangabi semthethweni kanjani ukunika umuntu 

incwadi?” 

“Okuqukethwe yincwadi kungase kungabi semthethweni.” 

“Akunjalo-ke, umsebenzi nje, ngifuna ukumqasha lo muntu.” 

“Pho yini kube yisifuba?” 

“Musa ukuzenza isiphukuphuku, Dlamini, iningi lezindaba 
zomsebenzi liba yisifuba.” 

“Akulula kangako, Stark.” USkip wayazi ukuthi 
kungukwedelela kumlungu ukumane umgagule ngesibongo 
sakhe, kodwa-ke kwakuqale yena umlungu. Kwathi cosololo 
kuSkip lapho ebona uStark eguquka egqunqa ebusweni. Uma 
uStark engazithibi ekuthandeni impilo ephezulu, wayesengozini 

yokuphathwa yisifo senhliziyo. 

“Usho ukuthini?” 

“Umsebenzi onjengalo,” kuphendula uSkip, “ungase uthathe 

isikhathi eside, futhi ungaba yingozi.” 

“Kanti ngabe uholelani pho?” 

“Inkokhelo yami ngamakhulu amabili ngosuku, ngingakazibali 

izindleko.” 

“Uyothola isamba.” 

“Samalini?” 

“Inkulungwane.” 

Lokhu kwakungaphezulu kwalokho uSkip ayezokubiza, 
futhi kwakukhombisa ukuthi uStark wayezimisele kangakanani 
ukuxhumana nendoda engenagama, kodwa wazenza odangele. 

13 



“Mina angiwasebenzeli amakinati. Faka enye inkulungwane.” 

“Sekuya ngakhona-ke.” 

“Nanka amakhulu amahlanu manje, enye uyoyithola uma 

esengithintile umlisa lowo.” 

“Okay. Manje kuzomele ungichazele kahle.” 

UStark waqala ngokokhela ugwayi wakhipha ifu lentuthu, 
wabe esehosha isithombe ephaketheni elingaphakathi, wasinika 
uSkip. Kwakuyisithombe somuntu woMdabu obukekayo 
onamehlo agqagqene, kodwa lokho kubukeka kwakoniwa yisibazi 
esasingakwesokunxele ebusweni. 

“Unesibazi esifana nesomshayeli wakho,” kuphawula uSkip. 

“Yebo, izinto zike ziziqondanele.” 

USkip wasibhekisisa futhi isithombe, kwaba sengathi 

wayengaqali ukububona lobu buso. “Ngingasigcina?” 

“Cha, ukuphela kwaso. Kuzomele usibeke engqondweni.” 

“Engqondweni? Kunzima kabi phela lokho.” 

“Mina ubuso ngibukhumbula iminyaka ngeminyaka,” kwasho 
uStark. “Kanjalo noma ngubani owenza lo msebenzi wakho 
kumele akwazi ukubukhumbula. Kodwa lo mlisa unophawu 
olungeze lwakuphamba.” 

“Kulungile, kodwa-ke kuzongithatha imizuzu embalwa.” 
USkip wasukuma wehla wenyuka ongwengweni, ede ema 
asigqolozele isithombe, waze wanameka engqondweni yakhe 
nokuncane kangakanani kwezimpawu ezibukekayo kodwa 
esezonakala: ukuma kwekhala, okwamehlo, nesimo nje jikelele. 
Waphinda wamfikela umcabango wokuthi wayeke wabubona 
lobu buso phambilini. Waphindela kuStark wambuyisela 
isithombe sakhe. 

“Iphi incwadi ofuna ngiyihambise?” 

14 



“Nansi.” 

USkip wayifaka ephakatheni elingaphakathi elifaswa 
ngenkinobho. “Ngiyabonga.” 

“Kuphela lapho-ke okwamanje, Dlamini. Kukhona ofuna 
ukukubuza ngaphambi kokuba u-Alpheus akuphindisele emuva 

edolobheni?” 

“Yebo, ngubani okuxhumanise nami?” 

“Muntu.” 

“Pho wazi kanjani ukuthi ngihlalaphi nokuthi ngenza 
msebenzi muni?” 

“Ngumsebenzi wami ukwazi ngalezi zinto.” Ubuso bukaStark 
obumabalabala baguquka ngokushesha, bangafundeka. 
“Ngingakutshela umlando wempilo yakho uma uthanda.” USkip 
wabuyela esihlalweni sakhe. “Ake uzame.” 

UStark wanqekuzisa ikhanda sengathi wayethi, ‘Uzicelele 
wena,’ intuthu kagwayi obizayo yake yenyuka nje umzuzu. 
“Wazalelwa ekhaya, epulazini, esifundeni saseMelmoth, 
eminyakeni engamashumi amabili nesithupha eyadlula.” 

Isihlalo sikaSkip saklenyeza, wavula amakhala, wazizwa 
ejuluka. Kwathi cosololo kuStark ebona isivakashi sakhe 
esizethembayo sifikelwa ukucasuka, kodwa washaya sengathi 
akaboni. NjengoNgubane, noStark waqaphela okuthile 
ngokunyelela kukaSkip njengesilwane uma ehamba. Inguquko 
esheshayo isuka esizotheni sekati iya ekwexwayeni kwengwe 
yayethusa. 

“Bonke bathi wawunenkani useyingane, kodwa ayikusizanga 
ekubhambabulweni yingqwele nsuku zonke zokuphila kwakho.” 

“UPhumulani wayemdala kunami!” kuphahluka uSkip. 

15 



“Mhlawumbe yisona sizathu leso,” kuphendula uStark 
ngomoya opholile. “Hhayi-ke, umama wakho wathuthela 
eThekwini, wena wathi uba mdala nase nihlala emijondolo 
yaseCato Manor.” 

“ECato Manor,” kusaqhuba uStark, “waba ngubhongoza 
wabafana abeqa esikoleni. Kungakabiphi nangqubuzana 
namaphoyisa. Wathunyelwa esikoleni sokuqondiswa 
kwezigwwegwe izinyanga eziyisithupha, okubukeka kwakusizake 
ngoba waphuma lapho wabhalisa esikoleni esiphakeme waze 
wazuza ngisho nomklomelo, kodwa bese kuba yikwezeNkolo pho! 
Kwathi lapho usucijele ukuyofundela umthetho, thathiyane wena 
umsebenzi emkhunjini, kude kude eMelika, iminyaka emibili 
usolwandle. Miningana imisebenzi owayizama useMelika ulayisha 
ubuye wethule imikhumbi, wasebenza emapulazini, wagqoma 
imigwaqo, waba yisimba mgodi emashibhini, ngingabala ngithini 
ngeke ngikuqede konke. Ekubuyeni kwakho eNingizimu-
Africa, wangena emaphoyiseni wasebenza izinyanga eziyi-18 
ngaphambi kokuba ngumseshi ozimele. Ziningi izincazelo 
umuntu angaba nazo ngalokhu kukhetha okungejwayelekile. 
Abanye bathi unephupho lokuqeda inkohlakalo emalokishini. 
Angizukukufihlela ukuthi mina angikholwa yilokhu. Mina 
ngokwami, ngikubona ungumuntu othanda impilo, lokho 
kufakazelwa nangumsebenzi wakho. Wonke amacala akho 
okuqala aba seSoweto lapho waphuma khona ngesamagundane 
ngemuva kokuphambana namahumusha akhona. Akunjalo, 

Dlamini?” 

“Uqashwe ngubani, Stark? Amaphoyisa ezomoya?” 

Akaze amamatheka uStark. “Angihlangani ndawo nombuso, 

ngikholwe! Hhayi-ke, ngibongile ukuthi ufike; u-Alpheus 
uzokubuyisela emuva.” 

USkip wakuqaphela ukuthi izinja zamgwavumela 

16 



u-Alpheus ngenkathi ebizelwa kuvulandi. Kwaba sobala 
ukuthi wayengezwani nabaqaphi bomuzi. Yinto okwakumele 
angayikhohlwa leyo. 

Ngoba u-Alpheus wayeshwibeka emgwaqweni, akubathathanga 
sikhathi ukufika eThekwini, futhi akukhulunywanga lutho 
iMercedes yaze yapaka komunye wemigwaqo emikhulu. 

“Usunesikhathi esingakanani usebenza kwaStark?” kwabuza 
uSkip. 

Umshayeli wasimze wamuncu nje. “Uthi yindaba yakho nje 
leyo, Mnumzane?” 

“Mhlawumbe yindaba yami ngaphezu kokuba wena 
ucabanga.” Wazikhuza ngemuva kwendaba uSkip esekushilo 
lokhu. Kwakungubuthakathaka bakhe ukumxina ngemibuzo 
umuntu uma engamthandisisi. Uma engazithibi, lo mkhuba 
wakhe wawusazomfaka obishini. 

“Eyamadoda Alpheus. Ngibongile ukungiletha kwakho.” 

“Khululeka, Mnumzane.” Wayethi uma ekhuluma kunyakaze 
isibazi esihlathini. 

Ekufikeni kwakhe ekhaya, u-Alpheus wangena ekhululekile 
waqonda ekamelweni elalaziwa ngelokufunda, ngaphandle 
kokungqongqoza. Ngaphandle kokunaka umqashi wakhe 
owayehlezi etafuleni nengilazi yewiski esandleni, u-Alpheus 
waqonda eziphuzweni lapho afike wazithelela khona ibhrendi 
nesoda. 

“Manje?” kubuza yena esehlezi phansi ebhekene noStark, 
“ucabangani?” 

“Uzichomile,” kwasho uStark. 

17 



“Kodwa uyasola.” 

“Ngimbonile nje. Ake sithi uyayivula imvilophi?” 

“Ngeke ayivule,” kuphendula uStark, “uDlamini ufana nenja 
yokuzingela. Uma eseke wezwa iphunga nje, ulandela umkhondo. 
Impatha yethu eSililo izomxhumanisa neNdoda lingakapheli 
isonto. Uyafuna ukubheja?” 

“Ngibheja lapho nginesiqiniseko khona kuphela,” kuphendula 
u-Alpheus. 

18 



3

Lokho kumangala kwasebunganeni wayengakakuyeki gelekeqe 
ngenkathi egibela ibhanoyi ngemuva kwezinsuku ezimbili, 
amabombo ewabhekise eGoli. Kwathi ukuba ahlale phansi, 
esikhwameni sakhe wahosha incwadi eyayixoxa ngomlando 
wabantu baseMelika, A People’s History of the United States. UZinn 
lona ngumlobi ayemkhonzile ngoba izigameko wayezibuka ngeso 
lomuntu phaqa. 

Ngesikhathi indiza isintweza phezulu, uSkip wakuyeka 
ukufunda walunguza phandle ngewindi wabuka izintaba 
eziluhlaza zaseNatali. Wayelithanda elakubo, nokho kungakabiphi 
indiza yayisiphezulu kakhulu kungasabonakali lutho phansi 
ngokucacile, ngakho waqala ukuhlela ayezolandelisa ngakho, 
ezibuza ukuthi ingabe wayezokwazi yini ukuncenga u-Elizabeth 
ukuba abuyele eNatali kanye noRod Mashego. Pho wayenenkani 
yini! 

USkip wayethanda ukuhamba ngeS.A.A. ngoba amabhanoyi 
ayo ayengenalubandlululo. Bonke abagibeli kwakungabelungu 
ngaphandle kwakhe namaNdiya ambalwa, kodwa lokhu 
akwenzanga mehluko. Intokazi yasebhanoyini yambiza 
ngokufanayo nabanye lapho imbuza ukuthi wayethandani 
kokudliwayo noma okuphuzwayo. Wayimangalisa uma ecela 
u-ayisikhrimu ayewuthandisa okwengane. La ku-ayisikhrimu 
wayefana nayo; ngokuphazima kweso, lokhu okuyinkomishana 
eyayimlethele ngakho kwakungasenalutho; baze bahleka kancane 
nalaba ababehlezi eduze kwakhe. 

19 



Wathi nhla ephepheni elalifundwa ngomunye wabo, wabe 
esekhumbula okuthize. Masinyane wakhumbula ukuthi igama 
likaQuentin Stark wayelizwephi ngokokuqala ngqa. Wayefunda 
indaba yecala lapho abantu abaningana babebekwe icala 
lokwephula imithetho elawula ukungena nokuphuma kwezimali 
kuleli. 

Ngale nkathi kwase kwedlule cishe ihora, nendiza 
isiqala ukwehla. USkip wabona intuthu ngewindi ikude 
le, kanye nezindunduma zezimayini zifana namacashazana 
amhloshana. EGoli! Njengesithabathaba esikhulukazi, iGoli 
lalingaqhathaniseki nawoLondon kumbe oNew York, kodwa e-
Africa, lalilikhulu. Lilikhulu, liyisikhondlakhondla, linobudlova, 
idolobha elinegazi elibomvu emithanjeni yalo. 

Lathi lingathi cababa ibhanoyi, waqhaqhazela kuloluya 
lushwele olwaluphaphamisa, ehamba ethungatha uRod Mashego. 

“Abanye abantu sebeyizinkalakatha kangangoba sebesimze 
bakwedlule nje,” kusho izwi. 

USkip waphenduka, wazithela esandleni sikaRod selulekile. 
“Hullo, Rod.” 

Wathi embingelela umsizi wakhe, wayembukisisa enexhala. 
URod wayengemude futhi eluphephesana. Wayebukeka eyisiguli 
uma ungakakuboni ukukhanya emehlweni akhe ayemakhulu 
ekhaliphile. 

“Hi, Skip, ngiyajabula ukukubona.” 

20 



USkip eqala ukubona uRod, wayemi ebhokisini namanye 
amahlongandlebe amahlanu abafana, bonke bethweswe icala 
lokuqola kuhlonyiwe. USkip yena wayeyele ukuyokwethula 
ubufakazi kwelinye icala, ngakho wayeke wathi ukuqhuba 
isikhathi ngokuzihlalela le emuva ezihlalweni zomphakathi. 
Kwakuqalwe ngamacayana angatheni nje. Iningi labamangalelwa 
kwakungaboMdabu ababecoshwe ngamaphoyisa bengenamapasi 
kumbe izimvume. Babengena belandelana bahlawuliswe noma 
bagwetshwe izigwebo ezimfishane bephakathi, kwakusheshiswa 
futhi kunganakiwe nje, umshini wobulungiswa wawuphendukisa 
okwamaxhayi okudlulwa kuwo lapho kungenwa esitolo 
esingumazicoshele. Kwakuyisicefe sesidina sondendende lwento 
efanayo, kodwa kwathi kungangena lawa mabhobhodleyana 
ayisithupha, kwangathi iyaphaphama inkantolo. 

USkip wathatheka ngokwenza kukaRod kangangokuthi 
waxhumana naye lapho esephumile ejele ngemuva kwezinyangana 
ezimbalwa, kwazise ukuthi isikhathi esiningi wasihlala esibhedlela 
sasejele ephethwe yisifo sofuba. Aphuma nobovu ezikhulwini 
zejele mhla ededelwa. 

Ngosizo lwenhlangano yabamhlophe yezenhlalakahle, 
uSkip wahlela ukuba uRod elashwe esibhedlela sofuba aphuma 
kuso ngemuva kwezinyanga eziyisithupha, engasindile 
waba ngumqemane, kodwa eluleme ngokwanele ukuthi 
wayesengayiphila impilo eyejwayelekile inqobo nje uma eqaphela. 

Pho! Kuqaphele bani yena? URod? Waphila sengathi lowo 
nalowo mzuzu wawusungowokugcina, ngakho ungemoswe 
nakancane. Ngokubuka kukaSkip, kwakumane kuyinhlanhla 

21 



nje nanokuthi isifuba owawungathi kasisenalutho kanye 
nokuyimilenzana nezingadlwana zakhona owawungathi yizinti, 
kwakusahlangene. Yathi ingama eMeadowlands imoto kaRod, 
kwathi gidi kuSkip, wahleka inhlinini. Phezu kwesibindi ayenaso 
uSkip, ukushayela kukaRod kwakuyisivivinyo ayengesikhethe. 

“Nini?” 

“Njengoba sikhuluma nje. Kuyeke konke okwenzayo 

siphindele nawe eThekwini kusasa.” 

“UMatthew Ndlovu yena?” 

“Khohlwa yilowo. Ngizotshela umkakhe ukuthi asimtholi.” 

“Okay,” uRod enyewuka kancane, “vele nje ukuthungathana 

nendoda yesithembu akukaze kunginike mdlandla; kwaJoyce 
qobo umane angicike nje.” 

“Uma usuwuqalile umsebenzi waseThekwini, uyofisa sengathi 
ngabe usubuyile.” 

“Awusho mina.” URod wayekhulele endaweni yaseThekwini 
naye njengoSkip, futhi esathatha ngokuthi eThekwini kusekhaya. 

“Ube ususefulethini lami kwaMashu-ke ngoLwesihlanu 
ebusuku,” kwasho uSkip esephumile emotweni, “uphathe 
izingubo ezindala.” 

“Usho ukuthini ngezindala? Ezidabukile, ezingcolile, noma?” 

“Kokubili.” 

“Yini ngingakuhambisi?” 

“Ngiyabonga, ngikhetha ukundiza.” 

USkip waphakamisa isandla evalelisa, wenyuka ngendlela 
eyibhuqu eqonde ehholo elalakhiwe ngesitini esibomvu nje 
phaqa. Kwathi lapho esondela, wezwa amaphimbo amancanyana. 
Ngaphakathi kwakukhona idlanzana lojahidada abasalungiselelwa 
isikole sangempela ababecula bedansa belandela owesifazane 

22 



owayesemncane, eqatha ngomzimba. 

Okuyizingane kwalalela, nempela kwalala phansi khona lapho 
kungendlalelwe, kwavala amehlo. “Ngizobuya khona manje, 
kungathi nyaka, ngisho oyedwa.” 

Waphendukela kuSkip, wamkhombisa ngamehlo ukuba 
amlandele, baye bangena endlwaneni encanyana eyayisetshenziswa 
njengehhovisi. Kwathi kungavaleka isicabha, uSkip weza kuye 

eselule izingalo. 

“Mana, Skip! Kukhona okufanele ngiqale ngikutshele khona.” 

“Uzobuye ungitshele. Nginenyanga yonke ngagcina 

ukukubona, usungathi unyaka.” 
“Skip, ngiyakucela! Angiyiphendulanga incwadi yakho ngoba 

ngangisafuna ukucabangisisa.” 

“Manje-ke ngoba usucabangile, ungabe usasho lutho.” 

“Ngifuna wazi ukuthi okwamanje angiphindeli nawe emuva 

eNatali.” 

Wambambela kude wamgqolozela sakumthethisa. “Bengithi 
sesakulungisa konke lokho.” 

“Into esilungile yimicabango yami kuphela. Sengicabange 

kahle.” 

“Qhubeka ungitshele.” 

Esikhundleni sokumtshela, wasuka wayokuma ngasewindini, 
wabuka phandle ekukhanyeni kwelanga lasebusika. Imicabango 
ejulile ibekeka kahle icace ngesiZulu kunangesiNgisi, kodwa 
isiNgisi yilona lulimi u-Elizabeth Luthuli ayethole ngalo imfundo 
yakhe yasemabangeni aphakeme nayelusebenzisa ukuveza 
imicabango enzulu. “Skip, ngiyefana nawe; ngingabantu ababili. 
Enye ingxenye yami igxile emndenini, angisho ukubuyela 

23 



emakhaya ngiyolima amasimu; yimpilo yezimpatha leyo. Kodwa 
ngike ngicabange ifulethi elihle elincane elinemibhede emibili 
ekamelweni lokulala, nendoda ebuya emsebenzini ophephile 
wasehhovisi ntambama.” 

“Futhi ngiyasebenza, engikwenza la eSoweto kunesigqi,” 
kusaqhuba u-Elizabeth. “Lezi zingane zidinga usizo. Emalokishini 
bayindlala kabi abahlengikazi, odokotela, othisha nezisebenzi 
zezenhlalakahle eziqeqeshiwe.” 

“Nezisebenzi zezenhlalakahle kodwa phela ziyashada.” 

“Kodwa lokho kusho ukushiya lo msebenzi ngiye eThekwini.” 

“Ziningi kabi izingane ezidinga usizo koMashu, koMlazi, 

nakoSililo.” 

“Kodwa Skip, ngizinikele la. Sengifunde isiSuthu, nekomiti 
selize langamukela. Angikwazi ukumane ngibadicilele phansi 
kalula kangako nje. Awukuboni lokho?” 

“Ukuphela kwento engiyibonayo mina nguwe nenkani 
yeselesele lenqaba ukuphuma endlini.” 

“Maye! Uyakhuluma weSkip! Kanti-ke cha, mina kangidlali. 
Wena awuwubeki phambili owakho umsebenzi? Awunalo wena 

elinye icala?” 

“Okuyiliphi-ke?” 

Waba namahlonyana. “Uyazi ukuthi ngiqondeni.” 

USkip wayecabanga ukuthi wayeqonde ukwehlukanisa 
phakathi kwempilo yakhe yangasese nempilo yakhe njengomseshi 
ozimele. U-Elizabeth yena wayecabanga ngoSkip owayembili 
emunye. Wayebukeka engabantu ababili; enye ingxenye yakhe 
yayethembekile, iqondile igcwele impilo; yile ngxenye-ke u-
Elizabeth ayeyithanda. Kodwa enye yayinoshiqe, ingaphambene 
nokuphambana nomthetho, inokulubela ukubulala 

24 



okwakumshayisa ngovalo u-Elizabeth. 

“O, uRod.” Bambalwa kabi abantu ababazana noSkip 
uElizabeth ayebenamela, kanti-ke uRod wayengeyena omunye 
wabo. 

“Uyabona, kuzodingeka kengihlale eSililo amasonto ambalwa,” 
kuchaza uSkip, “bengicabanga ukuthi mhlawumbe uzohlala 
efulethini lami. Angizami ukuzitholela umuntu ozongigadela 
mahhala. Bengithi nje kungaba mnandi ukuba kuthi uma 
kwenzeka ngidlula ngikufice ukhona.” 

“Usho ukuthi ngihlale ngiqhomoloze efulethini lakho 
inyanga yonke ngingenzi lutho olunye ngaphandle kokulindana 

namaqabuqabu okufika kwakho?” 

“Ungawuthola umsebenzi.” 

“Nginawo umsebenzi la. Bengithi ngikuchazele ukuthi kumele 

ngenelise ikomiti nezingane. Mhlawumbe ekupheleni konyaka...” 

“Ngaleyo ndlela uyangimisa, akusekho okunye?” 

“Ngiyaxolisa, Skip.” 

“Ake ulalele...” 

“Skip, kumele ngibuyele kuleziya zingane. Usale kahle, 
Mntakwethu.” 

USkip wayekholelwa emalungelweni abesifazane 
ngokomcabango, nokho ekhulele emphakathini okwakukhonya 
kuwo amadoda, ngakho wayengayizwa kahle ingqondo ka-
Elizabeth yokuzimela, kodwa wayemhloniphela ukuyazi 
nokuyimela into ayeyifuna; noma kunjalo, lokho akumvimbanga 
ekuthini ezwe kuthi kashaye avale isicabha kabuhlungu 
lapho esephuma. Wayekade ethi uzomlinda u-Elizabeth 
aze aqede okwangalelo langa, bese emkhiphela kwelinye 

25 



lamahhotela aseGoli axube izinhlanga. Ukuba ngundinga 
sithebeni kanje kwakuyinto yokugcina ayeyilungele ngaleso 
sikhathi, ngakho waphuma wakhabuzela naye engazazi ukuthi 
wayeyaphi. Esanyathele amanyathelo angemangaki nje, wezwa 
nse ithayi kuma imoto yamaphoyisa eyayiqeda kumedlula 
ngesikhulu isivinini lesi. Waqhubeka waze wayofika kuyo 
isimile, engakhathazwe lutho ngokunqwamana nabomthetho. 
Amaphepha akhe ayeqondile, konje pho wayengabenqenelani nje? 

“Sengathi ngiyakwazi, Dlamini.” 

“Lefthenenti Prinsloo, mehlo madala!” 

“Uzokwenzani futhi manje wena la eSoweto?” 

“Ngizobamba ibhange.” 

“Ukwenza isitatimende esingamanga kuyicala, Dlamini.” 

“Wazi ngani ukuthi singamanga?” 

“Nokuhlela ukwephula umthetho nakho kuphambene 
nomthetho. Ngingakuphonsa evenini nganoma yikuphi 
kwalokho.” 

“Manje pho usalindeni?” 

UPrinsloo wahwaqabala, amacashaza asebusweni bakhe 
kwaba sengathi asemnyama ngokunye. “Ake ngikuxoxele indaba 

ungayibuzanga, Dlamini. Sengishintshelwe eThekwini.” 

“Angingabazi nakungabaza ukuthi ukwehliswa lokho.” 

“Uke wathi nje pheze kulo msebenzana wakho wobuseshi, 
ngiyokuphonsa phakathi umshubo.” Washo ulefthenenti engena 
emotweni yamaphoyisa eyishaya izula. 

26 



4

“Sibonene, Mnumzane Dlamini. Ngingakusiza ngani?” 
kwabuza iNdiya kuSkip okwakukhale insimbi kungazelele muntu 
qede wangena esitolo. “Uma kukhona okufunela ifulethi lakho, 
ngingakunika ngemali ekahle.” 

“Usudayisa ifenisha manje?” kwabuza uSkip ezenza omangele. 

“Mnumzane Dlamini, ngangivele ngidayisa ifenisha. 
Awuyibheke nje lena ukuthi ibiza kahle kanjani, akushiwo 
nanokhuni; kwawena uyazibonela nje, umkhoba woqobo.” 

“Kepha mina ngizibonela amakhovothi nje? Futhi-ke anginalo 
iziko efulethini lami, ngakho angizidingi izinkuni.” 

“Mnumzane Dlamini, ubobuye uthi uyadlala.” USonny 
wayenezinhlobo ezimbili zamaphimbo. Kwakukhona elalongelwe 
amakhasimende ejwayelekile nje, nawe uzizwela nje ukuthi lithi 
hhanana. Kodwa kwakuthi angakuyeka lokhu kuzenzisa ngezwi 
kwakhe, kuzwakale izwi elinenkanyana nokuhlabahlaba. “Ngabe 
usibabele ngani, Skip?” 

“Okay, Sonny, sesingaxoxa-ke manje. Ngifuna odompasi 
ababili, obhalwe u-Isaac Bhengu nobhalwe uMoses Mpulo, nazi 
izithombe. Ngizodinga nezimvume zokusebenza eThekwini.” 

Esikhundleni sokuphendula, uSonny wanqamula waya 
ngasewindini wafike wabuka phandle emgwaqweni. Njengoba 
wayazi uSonny ukuthi uSkip wayeke waba sembuthweni 
wamaphoyisa, kwakumele akulindele nokuthi hleze 
wayesengumseshi wakhona embuthweni. Esezanelisile ukuthi 
kwakungekho muntu owayecuthile eqaphe esitolo, waphenduka 
washolo phansi, “sengakuyeka lokho.” 

27 



“Usho ukuthi izindleko sezenyuka?” 

Ukuba uSkip wayengajahile, wayeyokitazeka. Kwakufana 
nehlaya ukungethenjwa ngumuntu kwayena owayengethembekile 
nje kwaphela. USonny wayeyimpimpi yamaphoyisa futhi 
ethengisa impahla yokwebiwa. Wayengakaze abekwe cala 
ngokudayisa impahla yokwebiwa, ngoba wayenesivumelwano 
namaphoyisa esasingabhaliwe phansi nokho: ayengeke ambophe 
inqobo nje uma ezohlala ngokuwachathazela izindaba njalo. 

Kwakuyingozi ukusebenzisana noSonny ngaleso sizathu kanye, 
wawungeze wazi nalapho esezokudalula. Ukuze uvimbe lokho, 
kwakumele umkhinyabeze; kwakumele umenze akholwe ukuthi 
usenezwi emaphoyiseni endawo. 

“Yini engakulungela uma ungabambisani nami?” kwabuza 
uSkip. 

“Usho ukuthini ngalokho?” kwabuza uSonny, ngaleliya 
phimbo lakhe elalithe ukuqina. 

“Ngingethande ukwenza umbiko ongemuhle.” 

Wake wathi ukuzabalaza uSonny, isigcino wathamba. 

“Okay, Skip; ngizokuzwela kulokhu kuphela, kodwa 

ukhumbule, okokugcina ngci! Nakhu okunye, sengenyuka.” 

“Malini manje?” 

“Udompasi yikhulu, imvume ngamashumi amahlanu.” 

USkip washaya umlozi. “Usho ukuthi amandla emali asehle 

kangako?” 

“Ufuna ngizifake engozini angithi? Uzokukhokhela-ke lokho.” 

Ngenxa yokuthi umfo waseNdiya lo wayebukeka ethukile, 
uSkip wakhetha ukungadazi nkani naye, wayengaqondile 
ukumyisa eshantshi eseduze. “Okay, Sonny, ngiyobuya 
ngoLwesibili sengiphethe inyuku, angithi siyezwana?” 

28 



Impendulo kaSonny kwaba ukuya ngasemnyango ongemuva, 
wafike wawuvula. “Uhambe kahle, Skip.” 

“Eitha Rod. Ungene kanjani la?” 

“Ngivule umnyango ongemuva ngovula bonke wami, iskelm 
key.” 

“Ungusibindi gidi kodwa Rod. Ukuba kwenzekile kwaba 
khona okubonayo?” 

“Angibonwanga muntu.” 

“Hhayi-ke, njengoba usulapha, kungcono ngisale 
sengikuchazela.” 

USkip wathatha elinye ikani likabhiya efrijini, wadonsa isihlalo 
wahlala phansi eduze kukaRod, wamxoxela ngoNgubane, uStark, 
u-Alpheus, nangesimo saseSililo. “Empeleni yimisebenzi emibili,” 
echaza, “kumele sithole ukuthi ngubani ungqondongqondo 
kumaTigers, futhi sixhumane nomlisa wesibazi.” Wathi angasho 
lokhu, wahosha ephaketheni lakhe imvilophi eyayingenakheli 
nagama ayeyinikwe nguStark, wayedlulisela kuRod. URod 
wayimfamfanya, wayizwa isisindo esandleni waze wayihogela 
ngisho nokuyihogela. 

“Kukhonani phakathi?” 

“Ngingazi kanjani?” 

“Awuyivuli ngani khona uzobona?” 

USkip wanikina ikhanda. 

“Uyekelani? Kungathatha imizuzwana elishumi nje vo 

eketelweni elibilayo, bese uyayinamathisela futhi.” 

“Kungaba ukungethembeki lokho.” 

Wathula uRod, wanikina ikhanda. Noma wayesemncane 

yena futhi engesiye umakadebona njengoSkip, nokho wabona 

29 



ukuthi kukhona okushaya amanzi la. Yena njengesaphulamthetho 
esasisesincane futhi sisazizamela, wayesafunda ukuthi 
kwakunzima kangakanani ukuphila emphakathini lapho 
ayengathi shu amagama anjengo‘kwethembeka’ noku‘landela 
imigomo’. Yisiduphunga kuphela esasilandela imigomo 
yize besingaphumelela ngokuyephula. USkip wayehlukile. 
Wayethanda ukuphumelela ngokuba amehlule ngokudlala 
kangcono lowo ayesuke ebhekene naye, futhi wayekholelwa 
ekubeni ahlale njalo ethembekile kumqashi wakhe, kuze kube 
unesizathu esihle sokungethembeki. 

URod akabange esadaza nkani. “Okay, kusho ukuthi 
sinemisebenzi emibili-ke okumele siyenze. Ngabe mhlawumbe 
ihlangene ngandlela thize?” 

“Akukho engikwaziyo mina. Kusimze kwaziqondanela nje 
ukuthi yomibili ibe seSililo.” 

“Mina-ke ngingenaphi? Ufuna ukuba ngenzeni?” 

“Sobabili kufanele sizifake engozini,” kwachaza uSkip, “kodwa 
nguwe ozofaka ikhanda lakho emlonyeni wengwenya.” 

“Pho yini engejwayelekile kulokho?” 

“Nguwe ozozincikisa kumaTigers ungene isinyenyela kuwo 
uthole ukuthi ngubani ungqondongqondo wawo, okungukuthi 
uzokwephula umthetho, ungangena ngisho ezikhindini imbala.” 

“Ngiyobe ngingasaqali.” 

“Yikho kanye lokho okungikhathazayo. Okay, okunye-ke, 
kufanele sihlele indlela esizohlangana ngayo. ESililo siyobe 
singabantu abafikayo khona abangazani. Ngibona kungaba 
ngcono wena uhlale ehostela labesilisa, mina ngizoqasha kulo 
mfelokazi okwa-J 1017 engimuzwe ngoNgubane.” 

30 



“Bese sixhumana kanjani?” 

olulandela ukufika kwethu. Okay?” 

“Sharp.” 

“Uma kuvela isimo esiphuthumayo,” kuqhubeka uSkip, 
“ungeza emqashweni wami ngokuhlwa. Ngibona kungaba 
umqondo omuhle futhi ukude sibuyela lapha sibonisane sifuthe 
nomxhaka. Ngizimisele ukushiya imali ebhekile mama phansi 
ewadilobhini ekamelweni lami lokulala. Ungangena noma nini 
ngovula bonke wakho.” 

“ESililo khona siya nini?” kwabuza uRod. 

“NgoLwesithathu ekuseni, usuku olulandela ukulanda kwami 
omazisi.” 

URod wavuma ngekhanda, waphinda wavula elinye ikani. 
Njengomuntu vele owayekhulele khona edolobheni, uRod 
wayezikhululekele nje engazi nanyaka, ekubheke ngabomvu 
ukuhlala eSililo phezu kokwexwayisa kukaSkip ukuthi lona kwabe 
kungumsebenzi oyingozi. 

USkip wanikela khona esitolo sikaPillay ngemuva 
kwezinsukwana, wafika ngesikhathi sokuvala. Umfo waseNdiya 
waqale wangasinaka nje isivakashi sakhe, wavala yomibili 
iminyango, ongemuva nongaphambili, wayikhiya, wabe eseqalaza 
emgwaqweni njengenhlalayenza, kwaba yima evula idilowa 
elalingaphansi kwetafula lokudayisela, edonsa omazisi ababili 
nezimvume ezimbili. “Uma ubanjwa nale mpahla, Skip, yindaba 
yakho, angazani nayo mina.” 

USkip wayazi ukuthi uPillay wayeqaphela kufanele, kodwa 
yamkhathaza indlela ayenza ngayo. Kwakungaba ngcono 

31 



angaqhubeki asebenzisane nalo mthengisi wembava uma 
sebekufezile okwakubahlanganisile. 

“Ngamakhulu amathathu namashumi amahlanu.” 

“Ini? Ingani wangitshela amakhulu amathathu?” 

“Kwakuseyikuhlawumbisela nje lokho, kwakungeyona intengo. 
Umlisa engisebenzisana naye akawubambi umshini.” 

“Yeyi wena Sonny, awungiyeke ngombhedo wokuhlawumbisela 
la, ungacabangi ukuthi usungangiphotha kanjalo mina.” 

“Phela uma ungasayifuni le mpahla, bakhona abanye abantu 
abangakujabulela ukuyibona.” 

Yize ayeqale sakuzethusela uPillay, kodwa manje 
wayesephenduke indlondlo uqobo lwayo. USkip wahle 
wazibonela nje ukuthi yayingekho enye indlela ngaphandle 
kokuwazama lawa mashumi amahlanu okwengeza, wabona 
nokuthi kwakungeke kumsize ngalutho ukwesabisa uSonny 
kumbe ukuvuka ngolaka. 

“O, kusobala ukuthi ngihambe kabi. Ungenye inhlobo 
kasomabhizinisi, Sonny. Uma ungake uthole ithuba 
lokusebenzisana noShaik, okusho ukuthi ungamvova asale omile 
khehle.” 

“Sengijahe ukudla kwakusihlwa, Skip; ngakho ngicela unginike 
okungokwami, sehlukane ngoxolo.” 

USkip wahosha izitaki ezine zamaphepha, uSonny wazibala 
eziphenduphendula ngalinye ukubona ukuthi zazingenaluphawu 
yini. 

“Usale kahle,” kuvalelisa uSkip,” kepha lutho impendulo 
kuSonny. 

USkip wathi ukuba angene efulethini lakhe kwaMashu, wezwa 
iphunga lenyama ethosiwe namazambane. 

“Ngibone kungaba kuhle sithole ukudla okwehla esiphundu 

32 



ngaphambi kokuphuma kwethu sesilibangise eSililo,” kwasho 
uRod, “kungenzeka nokuba kube sekungokokugcina,” engeza 
nangohleko olungekho. 

“Nazi-ke ezami,” esho kuRod, “ziphi ezakho?” 

URod wavula isudukesi lakhe wakhipha izingubo, nazo 
ezazikude nokubukeka, kodwa zingconywana zingezesimanje: 
ibhantshi lesikhumba, iyembe elimabhangqubhangqu, 
nebhulukwe eliya ngokuvuleka enzansi; yizo-ke uRod 

ayezozigqoka eSililo. 

“Zikahle zona, into nje zinuka amakha,” kwasho yena. 

“Sizokubona khona manje lokho,” kuphendula uSkip, ekhipha 

amathini esifutho ebhokisini lensimbi. 

“Ungangitsheli ukuthi sizoziqhola ngamakha.” 

“Kanti-ke yilokhu okunye okungewona amakha,” kuphendula 

uSkip, “ake uwabuke ukuthi ngawani lawa mathini.” 
URod wawabuka, wathola ukuthi elinye lalibhalwe ukuthi 

SWEAT, kwelinye kuthi B.O. 

“Wazithathaphi lezi zinto?” 

“Esitolo samahippi eNew York. Kufana newayini; iphunga 

lakhona liya lishintsha ngokuhamba kwesikhathi, ake uzwe nje.” 

URod waphebeza ngesandla wahlehla.” Sizonuka iququ leqaqa 
phela.” 

“Okomadakeni,” uSkip emlungisa, “kodwa ungakhathazeki, 
uzokwejwayela nje. Ngawomakhelwane bethu abazoba nenkinga, 
hhayi thina. Okunye, lelo sudukesi lakho lezimpunyela ngeke 

33 



lalunga eSililo, ngizokweboleka leli.” 

“Isudu yokwenzani?” kwabuza uRod lapho uSkip emnika 
isudu ebizayo eyayithungwe kubathungi bezingubo, inkulu 

kakhulu kuRod. “Ngizoyenzani mina isudu enswempu kangaka?” 

“Uzoyidayisa.” 

“Kuphi?” 

“Angikaqedi ukukuchazela,” kusho uSkip. “Kusafanele 
ngikutshele ngoDaddy Langa othenga impahla eyilahle 
kumaTigers.” 

Kwathi ukuba ayolala uRod, uSkip wamlinda waze wavala 
umnyango wekamelo kande adonse ucingo ashayele kwandonga 
ziyaduma. 

“Hullo. Injani intokazi enenkani kunazo zonke 
eMeadowlands?” 

“Skip!” kwaphendula izwi lika-Elizabeth. “Ngiyabonga ukuthi 
ushaye!” 

“Ngobani? Selikuxoshile yini ikomiti?” 

“Ngikhathazekile ngawe. Ngenkathi ungapha, wathi 
unomsebenzi onzima okubhekile. Unzima kangakanani?” 

“Kwakuyisisho nje, eqinisweni unesidina, uqala kusasa.” 

“Kusasa? Ngicela ungishayele ucingo kusihlwa ungazise ukuthi 
ku...” 

“Cha.” 

“Ini?” 

“Ngeke ngikwazi, Mntakwethu. Ngizobe ngishayela phansi.” 

“Phansi?” 

“Uma kuphela isonto ngingakuthintanga, uvele udele.” 

34 



“Hhayi-bo, Skip, musa ukuntela kabi.” 

Ngaphambi kokuba alale uSkip, wahlola okwakuqukethwe 
yisudukesi lakhe ukuze aqiniseke ukuthi wayekufake konke 
ayezokudinga eSililo. Phakathi kwezingubo zakhe zokushintsha 
kwakukhona isibonakude, esasingaba usizo uma edinga 
ukuhlolisisa indawo sekumnyama, kanti ezikhwameni 
zebhulukwe lakhe elalimanikiniki wayefake iduku elikhulu kanye 
nethoshi ayengehlukani nakho. 

“Ngibona sengathi konke sekumi ngomumo manje,” 
ekhuluma yedwa evala isudukesi. 

35 



5

Kwase kufike lapho behlukana khona-ke la. USkip 
wahlalela maphambili ebhasini, uRod wahlalela emuva. Ilanga 
lalisathi chaphasha olwandle ngenkathi ibhasi likhehlezela 
emgwaqweni owase waba nemisele yamasondo owawuya 
elokishini. Babeyisishiyagalolunye kuphela abagibeli ebhasini 
elaliya elokishini, kodwa bafica umugqa omude wezithunzana 
ezimnyama owawulinde khona. Kwaba kalimile ibhasi, kwaba 
ubudididi kududulana ababefuna ukugibela nababefuna ukwehla. 
Iningi lababegibela lalizigqume ngamajazi nezikhafu ngoba 
kwakunezintuli ezazikhashwa ushwelana lomoya wasekuseni 
owawuhlaba kanye nefu lentuthu phezu kwezimpahla (ubuningi 
bophahla phela!) ezase zaba mpungana. 

USkip wehla akaze amnaka uRod, nguye lowaya edlula 
izingqumbi zamakhathoni obisi nenye imfucuza eyayigcwele 
ebaleni elaliphakathi kwemipheme yamabhasi nezitolo. 
Khwintshi, nguye lowaya ehla ngomhubhe wothango lukathayela 
waze wayofika ekhoneni lapho ayenqwamane khona no-Ivan 
Dube ezinsukwini ezilishumi ezazandulela. 

Wathi angadlula kwaDonda Ngubane, wajikela kwesokunxele 
wabheka ngasesigcemeni sakwa-J, wabe eseqala ukucinga indlu 
enonombolo 1017 yomfelokazi owayenekamelo elaliqashisa. 

36 



UPhendukile Mazibuko wayephila ngokuwasha a-ayinele 
omesisi abane abehlukene ezindaweni zakobelungu eThekwini. 
Wayengasebenzi ngoLwesithathu, yikho nje uSkip amfica 
esekhaya. 

UPhendukile wayekhulele emaphandleni emaqeleni 
ngakoNongoma lapho kwakuphilwa khona isikhaya ngenkathi 
yena eseyingane. Izinkumbulo zasebusheni zaziyigugu elikhulu 
kuye. Yini nje ayengeyenze ukuze aphinde ezwe amahubo 
awomame behlakula emasimini, kumbe ukubongela kwabafana 
bebuyisa izinkomo esibayeni, noma isaga sezinsizwa ziqukula 
ugodo olusindayo kulungiswa isango. Kwakusekhona 
engqondweni yakhe: umfanekiso nehubo. Izinsizwa zivunule 
ngemitsha kuphela, imizimba yazo icwebezela njengensimbi 
elangeni, asho ampongoloze ozihola phambili, zivume izinsizwa 
zenanela ngamazwi azo andondayo, lusho luphakame ugodo. 
Yebo, kwakuzinsizwa zoqobo zangalezo zinsuku, zizalwa 
ngamaqhawe. 

“Usaphila kodwa?” 

“Yebo, ngisaphila Mama, ngingezwa nina.” 

“Sisaphila nathi.” 

“Kuyabanda namuhla.” 

“Yebo, impela kuyabanda. Uliqhamukisa kude yini?” 

“Ngivela kude impela, Mama.” 

Ngemuva kokuxoxaxoxa okungatheni, uSkip wachaza 

37 



ukuthi wayehamba efuna indawo yokuhlala; uNkk. Mazibuko 
wavuma ukuthi wabe enalo ikamelo elingenzi lutho kwazise 
wayezihlalela yedwa. Indoda yakhe yase yashona, ishonela 
engozini emsebenzini, izingane zakhe zase zadliwa yizintaba; 
isiqashi esasandulela uSkip sasiboshiwe ngoba singenayo imvume. 
Wexwayisa uBhengu ukuthi kwakuzodingeka ayithole. 

“Yebo, sengiwutholile, Mama.” 

Isivakashi sabe sesingeniswa endlini sathola nenkomishi yetiye. 
Saphawula ukuthi kwakungekho nqwaba yazitsha ezazingageziwe 
etafuleni, seneliseka, saphawula nokuthi kwase kushaneliwe. 
UNkk. Mazibuko wayeseyilowaya muntu wesifazane oyazisayo 
inqubo yesiZulu yenhlanzeko nokuhleleka. 

USkip wachaza ukuthi wayezokuya ehhovisi ekuseni ngalelo 
langa ukuze athole imvume. UNkk. Mazibuko wabukeka 
enokungabaza, waze waphawula ukuthi inkonyane lalivamise 
ukubhajwa esiswini sikanina, ngaphandle uma iNhlwathi C 
okuyigama okwakubizwa ngalo umabhalane woMdabu imvamisa 
okubhalwayo ehhovisi okwakwenziwa nguye C ifakelwe 
ipheshana lamarandi amahlanu. 

USkip washiya isudukesi lakhe ekamelweni 
elalingasetshenziswa muntu, wanikela khona ehhovisi, wafike 
wama emgqeni ngaphandle komnyango. Kwaze kwagamanxa 
elesishiyagalolunye engakabonani ubuso nobuso naleli findo 
likamabhalane owayephefumulela phezulu, owayengase, uma 
ethanda, amenze angakwazi ukuhlala ngokusemthethweni eSililo. 

INhlwathi yayiyilolu hlobo lwabantu ayengafuni nakubabona 
uSkip, isisebenzi esikhohlakele esasisizakala ngokuncela igazi 
labantu esasiholela ukubasiza. Leli qidlana lombusi-mbumbulu 
ononya elase lishaya amaphiko kwakungelula ukulixoshisa 
ngoba lalingaconsi phansi kunsumpa omhlophe ngokumbuluza 
kwalo lizenza onevuso ngomsebenzi. USkip wayesakhumbula 

38 



nokuthi uNgubane wayemtshelile ngokulawula kweNhlwathi 
iphephandaba lendawo elaliphuma kanye ngesonto. 

Kwathi uma iNhlwathi ithola iphepha lamarandi amahlanu 
lishuthekwe phakathi kwamafomu eyayiwanikwa nguSkip, 
yamangala kunokuba ijabule. Ngabe le mpatha yasemakhaya 
yakufundaphi ukubhala kahle kangaka, futhi yaze kanjani 
ukuthi kuyagwazwa? Yahle yasola iNhlwathi ukuthi kukhona 
okukhona ngalo Isaac Bhengu. Ngenkathi ivala ihhovisi emini, 
yayisakhathazekile. Mhlawumbe Bhengu ndini wawuthunywe 
ngamaphoyisa nje ukuzoyicupha! 

Mathambama uSkip wake wathi ukuzulazula nelokishi 
ehlephulele ibhalethi ngasesiphundu. Njengoba ukufaka isigqoko 
kanje kwakuluphawu lwezigebengu ezaziphila ngababehlala 
elokishini, abanye babembuka ngokumesaba abanye bemkluluza 
kabi njengoba ayezihambela ehla enyuka nemigwaqo nje, edlula 
abesifazane bezishwashwatha bencike ezintangweni, nezingane 
zidlala umacashelana noma zikhahlela ibhola lomphebezo. USkip 
wayengazuli kanje ngoba eqonde ukugcwalisa amaphaphu akhe 
ngomoya onentuthu, wayefaka umdwebo wokuma kwendawo 
engqondweni yakhe. 

Esizindeni samabhizinisi wathenga iphepha lendawo 
elalinamakhasi amane; lalingenalutho oluningi olunye 
ngaphandle kwemishado, ukuthi zidumaphi kanye nezemidlalo. 
Kwakungekho mibono yabafundi, kungekho mbono womhleli 
ngaphandle kokunconywa okwakunehaba kwelungu leBhodi 
yeLokishi elase lithatha umhlalaphansi. Ngempela wayeqinisile 
uNgubane. Inhloso yalo vobo wephepha kwabe kungukujabulisa, 

39 



hhayi ukufeza izidingo zomphakathi. 

Intambama uRod Mashego wayisebenzisela ukwenza olwakhe 
naye uphenyo. Eseyitholile indawo yokuhlala ehostela labesilisa, 
walinda kwaze kwaba yintambama kakhulu kande anikele esitolo 
esasithenga sithengise amasekeni, ephethe isikhwama sendwangu 
esasinesudu ebizayo ayeyinikwe nguSkip. Njengokucijwa kwakhe 
nguSkip, wayazi uRod ukuthi umninisitolo wabe engumthengi 
wembava owayexhumene namaTigers, nanokuthi umdayisi 
wembava kwakumele aye ngemuva lapho kugcinwa khona 
impahla. 

Umnyango wawuvuliwe, ngaphakathi kubonakala owesilisa 
owayesemncane efake ibhelethi elibomvu. Wathi engakasho lutho 
kulo mlisa uRod, wezwa ngesandla simthinta ehlombe, nezwi 
elaligcwele intukuthelo. “Ungubani wena? Ufunani?” 

Wathi lapho ephenduka, wazithola ebhekene ubuso nobuso 
nomninisitolo owayaziwa yinoma ngubani eSililo ngoDaddy 
Langa. 

“Hhayi-bo,” kumemeza uDaddy, “awuzwa yini emadlebeni?” 

Ngisho ukuba ake akunake lokhu kufutheka uRod, wama nje 
wathula du, wahlafuna ushingamu, wagqolozela uDaddy kuhle 

kwehlongandlebe lihlina lizama ukuzethusela. 

“Ngidayisa ngempahla, timer.” 

“Awume kancane ngetimer?” kubhoka uDaddy. “Uma 

uzodayisa, yini ungangeni ngomnyango ongaphambili 

40 



njengomuntu owethembekile?” 

UDaddy wamane wamdudulela ngasekhosombeni ayegcina 
kulo impahla uRod sengathi kwayena wayeyimpahla yokwebiwa. 
“Uyahlanya yini wena? Ungavele ukhulume kanje umgangela nje? 
Ungubani igama lakho?” 

URod waqhubeka nokuhlafuna ushingamu nokuqalaza 
nxazonke. 

“NginguMoses Mpulo. Elakho?” 

“Ake ngibone udompasi wakho.” 

Ngokuphazima kweso uRod wakhipha umazisi owawakhiwe 
nguPillay. UDaddy wawuthatha waya nawo ngasemnyango 
wawubhekisisa; uRod yena babede bekluluzana nomlisa 
webhelethi elibomvu, owayebukeka enguthisha kunokuba 
yisigebengu. 

Lo mlisa wamane waswaca, wayingena naye, befuna ukwazi 
benoDaddy ukuthi Mpulo ndini wawuphumaphi futhi uyithole 
kanjani le sudu ebizayo, ngaleso sikhathi eyayisikhishiwe 
esikhwameni. 

Kwabe bamthintile uRod, esecwila, eshona phansi naphezulu, 
egintshoza, evoshoka, ekhomba nangezandla, ebaxoxela 
ukuthi wayeyintshontshe kanjani. Wake wathi ukubukhohlwa 
ubudolobha ayesenabo, walingisa usikhothenyana owayeseke 
wagaduliswa ngamaphoyisa. 

“Bengisesiteshini,” kusho uRod, “nansi-ke le ngamule isibeka 
phansi isudukesi layo elikhulukazi isayothenga iphepha. Ithe 
isangene ngaphakathi, hhowu mina, thathiyane isudukesi, ngadla 
phansi!” 

“Awubonwanga muntu?” 

“Bangangibona kanjani ngendlela ingamule ebisinswininiza 
ngayo kuhle kwendlovu? Kuvele kwathi bhu iqulu labantu 

41 



kukhona ngisho nephoyisa lakwaloliwe imbala libelesele 
nangempempe yalo. Bengithi ngizophelela emnyameni ngoba 
bese kuhlwile.” 

“Ngehle njalo ngomgwaqo ngejubane nesudukesi lishwibeka 
lingishaya imilenze. Lingasasindi! Ubungathi yisaka lommbila. 
Ngibonile ukuthi kungakabiphi ngizophelelwa ngumoya, 
ngibe sengingena emhubheni phakathi kwezitolo ezimbili 
ngalifihla khona isudukesi. Ngiphume lapho ngaphindela emuva 
njengomuntu ophuthuma isitimela.” 

Lapho bobabili oDaddy nomlisa wakhe babede benqekuzisa 
amakhanda, bencoma, sebethathekile. Ukuzazi nokuzethemba 
kukaRod yikhona okwabachaza kakhulu kunalobuya buluhlaza 

bakhe ayeqale wabukhombisa. 

“Qhubeka, Mpulo. Kwase kwenzekani ngesudukesi?” 

“Ngilindile saze sahlakazeka isixuku, ngase ngiphindela 
emhubheni phakathi kwezitolo. Ngikuthulule konke 
obekusesikhwameni ngakufaka eyembeni, ngakuthwala ngalo 
kwaba yisijumbana. Ngizothola malini ngale sudu?” 

“Ngingayithenga kanjani lokhu yebiwe nje?” kwabuza uDaddy. 

“Angeke kwazi muntu,” kwasho uRod ezama 
ukubahlakaniphela. “Uma inegama ngaphakathi, lingacishwa 
ngoyinki omnyama.” 

“Kuyingozi kakhulu,” kwasho uDaddy, “izimpimpi zigcwele 
yonke indawo.” 

“Uma kunjalo-ke, kusho ukuthi ngizoya koyidayisa kwenye 

indawo,” kwaphendula uRod eyicosha isudu. 

“Ngeke ithengwe muntu omunye.” 

“Sengiyoyigqoka mina-ke,” kwasho uRod eyishutheka 

esikhwameni isudu, eqonda emnyango. 
“Ake ume kancane, ngizokunika R20.” 

42 



“Ishumi lopondo?” kubabaza uRod, “Timer, ngifuna 
ukuthenga nokunye ngaphandle kwephakethe likagwayi. Le sudu 
kufanele ukuthi yabiza R200 lapho yathengwa khona.” 

“R50,” kwaphikelela uRod, “phela le sudu ayinacashazi, futhi 
ayinabala ngisho nelokudla nje.” 

UDaddy wagqolozela uRod sengathi wayemethukile. 

“Uma uzimisele ukusebenzisana nami ngomuso, Mpulo, 
kufanele uzibambe ungabi nomhobholo; nginebhizinisi, 
angiphakeli izintandane. Nanka amashumi amane amarandi, leli 
elinye ishumi yisipho ngoba usafika la. Kukuwe ukuwathatha 
nokuwayeka.” 

“Ngizowathatha.” 

“Kuyangijabulisa lokho,” kwasho uDaddy, “ngoba vele 
sekuyisikhathi sokugoduka. Yini ungaceli uThemba Ngubane ake 
akukhombise iSililo?” 

UThemba Ngubane, uRod ezicabangela yedwana. Nguyeke 
lo mfundi uSkip ayeke wamtshela ngaye. Wamamatheka 
ngobuso obuhle esazama ukumfaka esikalini uThemba 
eyisigebengu. Umfundi wayekhuluma ngezwi elinenkani, kodwa 
uRod wambhadama eqalaza ethukile, kwathi lapho amehlo abo 

ehlangana, wawathambisa amehlo. 

“Ngingajabula uma ungangikhombisa,” kwasho uRod. 

UThemba wakujabulela ukufundisa uRod nokumkhombisa 

indawo. 

“Linjani ishibi?” kwasho yena. “Ishibhi kalikude kakhulu uma 
usuka la. Ngemuva kwalokho singaya estokofeleni.” 

“Washo entshweni,” kuvuma uRod owayenethemba 

43 



lokuhlangana namanye amalungu amaTigers. Wathi elandela 
uThemba emgwaqweni ongengakanani wabe ebuza imibuzo 
ngelokishi, uThemba wayephendula kafushane, kodwa ezwakala 
enolwazi sengathi wayeyilungu langaphakathi emathunjini 
amaTigers. 

UThemba noRod bathatha amathini abo kajamu 
bahamba nawo baya ngasekhoneni legceke bafike baqoshama 
ngasodongeni. Isishimeyane sivutshelwa ngotiligi namanzi, kodwa 
kubuye kufakwe nezinye izithako ukuze sisheshe sifike endaweni, 
kokunye kufakwe ngisho nezinobuthi njengespirithi namanzana 
esihlahla adakayo. Ukuba uRod wayenguSkip, wayeyosichitha 
esinye isishimeyane ngenkathi uThemba enganakile, kodwa uRod 
wayekuhleka usulu ukuqaphela kangako. Wasimze wathatha 
kanye uRod, wathela umuthi enkomeni nje qede wamanqazisa 
izindebe zakhe, wabe eseyothenga esinye. 

Wahle wazibonela nje noThemba ukuthi mbala yingwenya 
uqobo le, nokho njengoba ayengumfundi nje, wammangalisa lo 
mngane wakhe omusha. UMpulo wayemncane eluphephesana, 
kodwa enothuthuva engenandaba. Wayezenza ofikayo edolobheni, 
kodwa wakwazi ukuhlakaniphela axhophe uDaddy Langa. Wathi 
wayengakaze abe seshibhini, kodwa wayekhulumisa okomuntu 
waseSoweto, isishimeyane lesi esiphuzisa okwesiphuzo esipholile. 
Kodwa phela uThemba wayemhlonipha ngakhona umngane 

44 



wakhe njengomakad’ ebona ngaphezu kwalokhu ayethi uyikho. 
Ngempela uRod wayeseke waba semajoyintini anobudlova eGoli 
lapho ukulwa kanye nokugwazana kwakuyisinkwa semihla 
ngemihla. 

“Umnyakazo?” 

“Yini singafuni umuntu onesikhwama semali angasisebenzisi?” 

“Uqinisile, kodwa-ke kukhona umuntu okumele ngimbone 
namhlanje.” 

“Ubani?” 

“Umuntu obalulekile.” 

Kwathi uThemba esakhuluma, kwangena umlisa eshibhini 
efake ibhelethi elibomvu. Kwakusobala ukuthi kukhona 
ayemfuna ngoba wema wathi phuhle, waqalaza nxazonke egcekeni 
kunokuba aye etafuleni lokudayisela ayothenga utshwala. 

Wayengubhongoza wezigelekeqe owayethume uThemba 
ukuba aboleke imoto kuyise ezinsukwini ezilishumi phambilini. 
Amaqola ayehlose ukugqekeza endlini yokugcina impahla, 
ngakho ayedinga imoto ayezobaleka ngayo. UThemba 
wayezoyeboleka aphinde ayishayele; konke kwaqale kwahamba 
njengoba kwakuhleliwe. Balinkalanga ngezintambo iphoyisa 
elaligadile, base beyazenzela-ke emishinini yokubala nemisakazo, 
babengazi ukuthi kwase kuthinteke nenkinobho eyayixhumene 
namaphoyisa aseduze. Zatheleka ezakadalawane lapho besalayisha 
nje. Wo! Kwasuka uthuli sekubalekwa. UThemba wayengakaze 
azidele amathambo kangakaya; iDatsun kayise yayisijika kukhale 
ithayi emakhoneni, yeqa ujantshi ngesivinini esesabekayo sekusele 
ukuphazima kweso kunqamule isitimela sivale umgwaqo. 

Kwaba bayawedukela njalo amaphoyisa. Lezi ezinye izigebengu 
ezimbili ayekanye nazo kazikhohlwanga zona uThemba 

45 



eyisikhokho isibili, zazingawuvali umlomo zibabaza isibindi 
sakhe. Zazingabonanga ukuthi uThemba wayeweqe ujantshi evale 
amehlo nokuthi babesinde ngelakubo nje, hhayi ngoba uThemba 
ayezicupha izinto. 

“Heit Themba!” 

“Heit Hank!” 

“Bengazi ukuthi ngizokuthola la. Kukhona ijob namuhla 

ebusuku.” 

“Ebusuku? Awungitshelanga.” 

“Nami ngiyithole ekuseni nje.” 

“Nhloboni yejob?” 

Ubhongoza wezigelekeqe engethembi kahle, wabheka 
ngakuRod owayezishaya ongalalele. “Imana imane yaziletha nje, 
ngeke nakancane sayiyeka. Kodwa kukhona inkingana, sidinga 
umuntu wesithathu.” 

“Umsolani uCastro?” 

“Ulwe no-Ivan Dube, wabuthwa yi-ambulense.” 

“Kwakubi lokho. Asivele sikhohlwe-ke yilejob.” 

Wayingena lapha-ke uRod. “Uma nidinga umuntu wesithathu, 

ngikhona mina.” 

“Ungubani-ke wena?” kwabuza lo mlisa owayebizwa ngoHank. 

“NginguMoses Mpulo.” 

46 



“Mpulo,” kwasho uThemba, “lona nguHank Radebe, enye 
yezinkalakatha.” 

47 



6

Wayeshaye emhloleni. Inkundla yayigcwele abafana 
namabhungwana kukhahlelwa ibhola; kwakungemdlalo 
owawuhlelekile, kwakuwubuqumuqumu nje, nobani ezama 
ukukhahlela elinye lamabhola amaningi ayequnyuzwa. 

USkip naye wangena waba mdibi munye nabo, kodwa 
kwasho ukuthi hhiya, liyamphika. Yize noma ayenesigubo 
somdlali, wayengakaze abe muhle emidlalweni yokubambisana. 
Wayekhonze imidlalo okwakubhekana kuyo abadlali ababili, 
njengebhola lomphebezo noma lomqhwizo nje. Wayekuthanda 
futhi ukuqwala izintaba ngoba kwakungamvivinya isibindi kanye 
nokusebenzisa ingqondo ngobuhlakani esimweni esiyingozi 
lapho engcengca nomqwali oyedwa noma ababili. Noma kunjalo, 
wayengakaze adlale nowodwa waleyo midlalo. Wayekhule 
ezihluphekela bempofu kakhulu ukuthi wayengaba nemali 
yokuthenga isandlana sokuphebeza kumbe induku yokuqhwiza, 
kumbe yokuyoshaywa umoya ezintabeni zoKhahlamba; alibonaze 
livele ithuba lalokho nangeminyaka ayesolwandle ngayo 
nangenkathi esebamba amatoho. 

USkip wasuka lapho esixukwini wayohlala kwesinye sezihlalo 
ezazizungeze inkundla eyayakhiwe budlabha ngeziqokwana 
zokusekela ujantshi wesitimela kanye nodaka. Zazedlulana 

48 



ngokuphakama, kuzishaya sankundla enezitebhisi. Ngaphesheya 
kwakunomphemana eduze kwesakhiwo sezitini okwakusobala 
ukuthi kwakuyindlu yeqembu. USkip wakwazi ukubona izindlu 
zokushintshela ezazakhiwe phansi, kuthi ngaphezulu esitezi 
kube yindawo eyayizungezwe luthangwana okwakuhlala kuyo 
omntakabani babuke ibhola. 

Ngenkathi uSkip efika emgwaqweni futhi emuva kokulandela 
isinyokotho esase sigoduka, wake wema kude onqenqemeni 
lomgwaqo wazibukisisa futhi lezi zakhiwo ezazingaphesheya. 
Waqala ngokugqolozela indlu yeqembu nesaziso sayo esikhulukazi 
esase sixebuka upende: THEKWINI ARSENAL UNITED. 
Isicabha sasivuliwe nabantu befika bazingenele ngokuthanda 
njengokwejwayelekile kubathandi bebhola likanobhutshuzwayo 
bendlu emnyama. 

Wabe eseqhubeka ngomgwaqo wabukisisa isakhiwo esasiseduze 

49 



esasithule, sinesithunzi, phezu kokuba isicabha sangaphambili 
nakhona sasivuliwe. Kwakudamane kwedlula amadlanzana abantu 
besilisa emgwaqweni engena khona ngemuva kokuphenywa 
ngowayeqondene nalowo msebenzi owayemi ngaphansi 
kompheme wendlwana encanyana engaphandle eyayikhanyisiwe. 
USkip wayekude kakhulu ukuthi wayengawubona kahle lo 
msheshelengwana owawuzishaya incekwana. 

Akusona isizotha ayenyathela ngaso esamdonsela amehlo 
kaSkip, yikapisi elalinesiqhova nejazi elimhlophe ayeligqoke 
ngelikhulu iqholo. Wathi uma esondela ekukhanyeni kompheme 
wendlwana encanyana, kwafakazeleka okwakusolwa nguSkip. 
Ngasizathu simbe, u-Alpheus, umshayeli kaStark, wayeqoke 
ukuvakashela eSililo. 

Sesimbingelele isicashalalana sasemphemeni 
esasisagqayinyanga, u-Alpheus wenyuka ngezitebhisi waye 
waphelela emehlweni. USkip wasala enkemile efisa sengathi ngabe 
wayenamehlo ayekwazi ukuchusha ezindongeni zezitini abone 
okwakwenzeka ngaphakathi. Uma ayefuna ngempela ukwazi 
okunye, kwakuzodingeka alande isibonakude esasithukuswe 
esudukesini lakhe kwa-J 1017. 

Kwamthatha imizuzu elishumi nanhlanu kuphela ukufika 

50 



lapho ayeqashe khona, ukukhabuzela okunje kwamjulukisa, 
ebusweni lapha wamanya. UPhendukile Mazibuko wambona 
ephile engumqemane lapho engena ekhishini. Wayepheke idili 
lenyama, isitambu namazambane; uBhengu wayezodla ashaye 
esentwala noma ngabe wayeselambe sengathi wayekhishwe 
amathumbu. Kodwa uBhengu wamdumaza. Wahlala etafuleni 
imizuzu elishumi nje vo, wacela uxolo ngoba wayesaphuthuma 
ukuvakashela umngane. 

Eseyedwa ekamelweni lakhe uSkip, wavula isudukesi 
lakhe elase likhathele, wakhipha isibonakude ayesuke naso 
kwaMashu. Waphindela emuva enkundleni yemidlalo ngawo belu 
umqhuqhumbelo ofanayo, naleli qhubu ayelithukuse ngaphansi 
kwejezi lakhe elizungeza intamo ngokhololo; kwathi gidi uma 
ebona iMini Clubman isami ngaphambi kwesakhiwo sezimanga. 

Wahlala phansi wancika ngomuthi owawungaphesheya 
komgwaqo, isibonakude sakhe wasigxilisa ewindini okwakuyilo 
kuphela elalinokukhanya. Lamkhombisa ingaphezulu lezitebhisi 
nezitebhisi uqobo, kodwa wayengenzani ngalokhu? Wahlala 
cishe imizuzu elishumi nanhlanu egqolozele leso sithombe 
esasinganyakazi, engaboni lutho olunye; kwathi nje lapho 
esecabanga ukuyozama inhlanhla enkundleni yemidlalo, 
thushu izithunzana ezimbili khona lapho ayegqolozele khona. 
Kwakungu-Alpheus phambili. 

USkip wabamba umoya wabukisisa umshayeli. Kwakukhanya 
ngokwanele ukuba abone umfanekiso ocacile. Wayekwazi ngisho 
ukubona isibazi ebusweni bakhe. Engakehli ngezitebhisi, u-
Alpheus wake wabheka ngqo phambi kwakhe umzuzwana kwaze 
kwaba sengathi wayegqolozele uSkip emehlweni. Ukuba uSkip 

51 



wayengasejwayele isibonakude, ngabe wagwija wacasha, kodwa 
iminyaka ngeminyaka esolwandle yayimfundise ukuthi lowo 
owayesuke eqashelwe wayengenandlela nencane yokwazi ukuthi 
kanti wayeqashelwe. 

Aha! U-Alpheus neNhlwathi kanti babengabangane. USkip 
akabanga naso isikhathi sokuzindla ngalezi zindaba ezimnandi 
ayesezitholile ngoba la madoda ayesefikile kule ndlwana 
encanyana, esehamba, emuva kokuvalelisa esicashalaleni 
esasiqaphe lapho. 

Wababuka uSkip behamba onqenqemeni lomgwaqo beqonde 
emotweni, wacabanga oshaka ababili. U-Alpheus njengoba 
ayegingqilika ebumnyameni, wayebukeka njengoshaka ngempela, 
futhi le nhlobo enkulukazi, eluhlaza ngombala; kodwa kwathi 
lapho esebhekisisa iNhlwathi, wabona ukuthi yayikhuluphele 
kakhulu futhi iyisiqingqilizi kakhulu ukuthi yayingabalwa 
nezilwane ezidla ezinye. Hhayi, yona yayifana kakhulu nenhlanzi 
ehlala iseduze kukashaka, edla ukudla okuphunyuke kwawa 
emihlathini emikhulukazi yalo feleba. 

Umzuzwana emuva kwalokho, zavaleka izicabha zeMini, 
yaqala ukuduma. Yathi ingasithela ekudeni imoto, kwathula 
kwathi cwaka, kwaba sengathi nempilo ayisekho. Kwaba 
yima uSkip ezwa ukuthi kwakubanda, waqhaqhazela. Noma 
kunjalo, wayengakazimiseli ukugoduka; wayesafuna ukulibukela 
eduze kakhulu ingaphakathi lesakhiwo kunalokhu ayekubone 
ngesibonakude sakhe. 

52 



7

Ngenkathi bexhawulana, uRod wezwa sengathi iminwe yakhe 
impintshwa ngodlawu. UHank wakubona ukuhlina kukaRod, 
wangachazeka. Noma wayemagange ukuthola umuntu wesithathu 
emsebenzini wasebusuku, wabona ukuthi uMpulo wayemncane 
futhi onde kakhulu, engenamsebenzi. 

“Asimazi,” kwangundaza yena, ngemuva kokudonsela 
uThemba eceleni. 

“Kodwa uthi uyakwazi ukushayela.” 

“Manje pho? Nguwe oshayelayo. Sidinga umuntu ozobambela 
uCastro,” kwaphendula uHank, esheba isiZulu, isiNgisi nesitsotsi 
konke ndawonye. 

“Yini kungashayeli uMpulo, mina ngithathe indawo 
kaCastro?” Njengokwejwayelekile, uThemba wayenezinhloso 
eziyingxube. Wayengafisi ukuzihlanganisa nokunye ukuqola, 
kodwa khona lapho futhi ethanda ukukhuluma njengosibindigidi 
ahlaphazise nje. Wayefuna nokunconywa ngokuvumbulula 
kwakhe ilungu elalethembisa. 

“UMpulo ukwazi ukushayela noma yini enamasondo.” 
kwagcizelela yena. 

“Sezimgcobile izinkalakatha?” 

“Okwamanje cha.” 

“Ngeke sikwazi ukumsebenzisa.” UHank wakusho lokhu 

53 



enokungabaza, ngoba wayengafuni ukuphunyukwa umsebenzi 
wangalobo busuku. Esemanqikanqika kanjalo, wanqamula 
waya ngasekhishini wayothenga ithini lesishimeyane; wabuya 
wazobuzisisa ngalo mafik’ izolo. 

“Yona ngiyayazi.” 

“Wake washayela khona?” 

“Ngangishayelela iChicago Mob ibhubesi, iFord Cortina.” 
kwaphendula uRod ngokunganaki nakaluyana nje, sengathi 
kwakungekho lutho olungejwayelekile kuye ekubambeni 
amabhange nasekudubulaneni namaphoyisa. UHank wazibonela 
nje naye ukuthi uRod wayengeve emane eqhosha nje, wabe 
esenquma ukuwephula umthetho. 

“Mpulo, ngizoke ngikuzame.” 

“Kukuwena.” 

“Izinkalakatha-ke?” kwenqaba uThemba, ebona muveni 
ukuthi wayesezifake esimweni ayefuna ukusigwema, “njengoba 
nawe ushilo, azikamgcobi.” 

Kwathi xhifi kancane kuHank, kwayena owayezithatha 
njengenye yezinkalakatha. “Uma siyishaye grand le job, iNdoda 
ngeke ikugqize qakala ukuthi siyishaye njani. Inswempu kakhulu, 
asikwazi ukuyiyeka. Singayivuna yonke indlu.” 

“Yiphi yona indlu?” 

UHank wantshinga ithini likajamu odongeni. 
“Asiyokhulumela kwenye indawo.” 

Wabaholela ngaphandle kwegceke, yibo labaya ngomgwaqo 
baze bayofika emthini owawuthe qekelele ngaphandle kwasehostela 
lamadoda. Ukuthi wawungabuni ngamlingo muni, akwazi 
muntu, ngoba amagatsha awo amaningi ayesagawulwa ngabantu 
bewutheza. Bahlala ngaphansi kwalolu hlakana olwalomile, 
kungathi lwake lwaqhunyelwa yibhomu, balalela icebo likaHank. 

54 



Ubhongoza wezigelekeqe lona wayethathe isikhathi ekuseni 
ezishanelisa umgwaqo u-Orchid Avenue, umgwaqo othule 
kwenye yezindawo zabamhlophe eThekwini ezazinamagceke 
amakhulu nezindlu ezinezitezi ezizungezwe yimithi. Noma 
ngubani owayebona uHank eshwiba umshanelo egqoke i-ovalolo 
wayengamthatha njengesisebenzi sikaMasipala. Usebenza nje 
uvule amehlo ufuna lapho bengashaya khona into ezwakalayo; 
akumthathanga sikhathi-ke ukubona ukuthi kwakungekho 
muntu kunombolo 36. 

Kwakusobala ukuthi abanikazi bendlu babengekho 
besavakashile. Kwakungenzeka babuye ngayo leyo ntambama, 
kokunye kube babetshele izisebenzi ukuba zibuye njalo ntambama 
zizolala. Lezi kwakuyizinto okwakumele babambe umoya, 
bazilindele. URod wathola ukuthi uHank wayebathatha kancane 
abantu ababesaba ukuzifaka engozini. Ubhongoza wezigelekeqe 
lona wayelwedelela lolu hlobo lwamasela olwalwejwayele 
ukuqola abeLungu asebebadala, hhayi ngoba ayenozwelo nabo. 
Uma umLungu esenamashumi ayisikhombisa eminyaka, lokho 
kwakusho ukuthi kade aqala ukuxhaphaza abantu abamnyama. 
Kodwa indoda kwakumele ibhekane nenye, hhayi namanina 
noma amaxhegu. Abantu asebebadala kangako kwakulula ukuba 
babulawe uvalo noma bamelwe yinhliziyo; babengakuqhatha 
nentambo uke wabanjwa. 

“Sizongena ngasikhathi sini?” kwabuza uThemba. 

“Ngehora lesibili.” UHank wagcizelela uRod waze wabuza 

55 



ukuthi wayenziwa yini abe nesiqiniseko kangako ngesikhathi. 
Wachaza uHank ukuthi abeLungu abadla kahle babephuza 
ukulala ngenxa yamaphathi nokubuka omabonakude, 
babembalwa kodwa ababehlala kuze kwedlule phakathi 
kwamabili, ihora lesibili lalishaya sebelele. Uma umuntu elinda 
kuze kushaye ihora lesibili ledlule, wayengeke akwazi ukuqola, 
athuthele impahla emotweni abuyele eSililo ngaphambi kovivi. 

“Sinayo ilayisense?” kwabuza uThemba. 

Konje yayingabe ivelephi nje, futhi kungubani onendaba 
nayo? Kwalo mbuzo nje uHank wawuphendula umenyanyisa. 
Uma ebanjiwe, vele nje wayezodonsa iminyaka ejele, pho zaziyini 

izinyangana ezimbalwa ngaphezulu? 

“Sizosuka nini?” kwabuza uRod. 

“Phakathi kwamabili ngomnyango ongemuva.” 

Ngomnyango ongemuva uHank wayeqonde indawo 
eyayenile inotshani ngasenyakatho yelokishi; uthango lwakhona 
lwalubhodlokile, kukhona indlela eyayiwela udonga iwelele lapho 
kwakuhlala khona amaNdiya. 

Njengoba kwakusazolindwa ngaphezulu kwehora nje, 
uThemba waphakamisa ukuba kekuvakashelwe eshibhini futhi, 
kodwa uHank wamnquma ulimi. Kwakungekuhle ukuzidida 
umqondo ngaphambi komsebenzi obalulekile. Kwasho khona 
ukuthi uThemba kwakuzomele alinde nje engaphuzi tshwala; 
wafisa sengathi ngabe wayesekhaya efunda incwadi yomthetho, 
ngaphesheya kweziko kukhona uyise, owayengabhedelwa. 

URod wabuka isibazi ebusweni bukaHank, wazibuza ukuthi 
ingabe sasisho ukuthini. BenoSkip base bebone abantu abathathu 

56 



ababenesici esifanayo. Ngabe babehlangene ngandlela thize, 
mhlawumbe bengamalungu amaTigers? 

Ukuzifaka engozini kwakungeyona into entsha kuRod 
noma wayengasazifaki bugadalala njengaphambilini. Selokhu 
aba ngumsizi kaSkip, wayeseqale ukuqaphela, njenganamuhla 
ebusuku nje. Wayengakhathazwa wukwephulwa komthetho, 
okwakumkhathaza ngumphumela wakhona. Ake sithi kuba 
khona okungahambi kahle, babanjwe. Yibo labaya sebemuhluzwa 
ngamaphoyisa bekinatelwe ndawonye, bavalelwe ngaphansi 
komhlaba. Uthi wayesangakumela ukuphathwa kanjeyaya futhi 
okwesibili? 

Wezwa ngento imthinta engalweni, wahlala wathi qingqo. 
“Kwenze njani?” 
“Sekuya kweleshumi nambili,” kwasho uHank. 
Ucezu lwenyanga lwase luyosithela ngale kokhalo. Kwase 


kuyisikhathi sokuhamba. Nampaya abalisa abathathu bedabula 
esigangeni esinezimoto esezalahlwa bebheke ngasemngceleni 
ongasenyakatho yelokishi, beqhaqhazela ngenxa yamakhaza. 
NguHank phambili; kuqondwe ohlakeni lweBedford epakwe 
lutsheku ngasodongeni. “Ungawushayela lo mhlola?” 

“Kungavimbani?” URod wathatha ukhiye, washo phakathi 
wahlala esihlalweni somshayeli; kodwa phinde ukuduma imoto 
ngoba ibhethri yayehlile, kwadingeka ukuba oThemba noHank 
bayibeke izandla. Kwathi lapho uRod ededela khona ikilashi, 
yasho yazamula injini kwaye kwawahlazela imoto yonke, 

57 



kwakhahlazela sengathi yidilamu. 

UHank wahlala eceleni kukaRod, kwathi uThemba 
waqoshama ngemuva esikhenkeni, wabe eseyincenga kancane-ke 
uRod indandaza ihamba iphoseka ezikhisini naseziseleni. Bathi 
bangafika etiyeleni wakwazi ukuyifaka egiyeni lesine, kodwa 
iBedford yayinenkinga eyayenza yabhadla ngokusolisayo kubantu 
abambalwa ababesesemgwaqweni. 

Ngenhlanhla uHank iTheku wayelazi njengesandla sakhe 
esikhulukazi, wamchushisa uRod emigwaqwaneni engenabantu 
kangako, baze bafika phezulu ngasekupheleni kuka-Orchid 
Avenue, owawuqala phezulu egqumeni. URod wayicima imoto, 
yabe seyehla buthule yahululeka iqonde lapho babebabele 
khona. 

Baphuma bobathathu, uHank ehamba phambili; 
kwadatshulwa ebaleni kwanombolo 36 kwaqondwa ewindini 
lasekhishini, lapho kwadingeka ukuba akhethe. Wayengabulala 
ingilazi yengxenye yewindi engavuleki noma asike ngomshini 
wokusika izingilazi kwelinye lamawindi ayesemaceleni kuvuleke 
imbobo, avule iwindi, bese eziqaqa ngeskudilayiva izinsimbi 
ezivimbile. Isu lesibili lalithathela, kodwa lingenamsindo. 
UHank waqoka lona, esebatshelile abanye ukuba bamqalazele. 
UThemba waya ngasegalaji wafike wama khona, amehlo 
wawathi njo emgwaqweni ongenayo, kwathi uRod yena wayoma 
ngasothangweni olungemuva wabeka indlebe elalele umsindo 
wokunyakaza owawungaqhamuka emizini eseduze. 

Noma uHank ayeyisiguqa nje, wayekwazi ukusebenzisa izandla 
bo. Iminwe yakhe emikhulukazi lena iskudilayiva yayisibamba 
sengathi ibambe ithuluzi likagesi. Kwathi ukuba kuphume zibe 
zine izipikili ezazibambile, wakwazi ukuyiphoqelela ngaphakathi 
insimbi bese egxumela ngaphakathi endlini. Engakakwenzi 
lokho, waqhweba uRod. “Wena Mpulo, uzongilandela, uThemba 

58 



uzoqapha ngaphandle; silungile thina, ngaphandle uma kukhona 
inhlabamkhosi.” 

Ngaphandle ebaleni, uThemba wayehla enyuka eqalaza 
ngapha nangapha, esomile luvalo, esempampa nje. Kwase kuqala 
ukucanuzela inhliziyo ngenxa yesishimeyane ayesiphuze kakhulu, 
futhi nje wayecasukile. Kwakwenziwa yini ukuba umafik’ izolo 
onguMpulo anikwe umsebenzi obalulekile kunowakhe? 

Akumkhanyelanga uThemba ukuthi kwakungakabi bikho 
kahle-hle ukwethembela kumafik’ izolo, yingaleso sizathu kanyeke 
uHank angena naye endlini, ukuze amqaphele. UThemba 
yena, njengoba wayeseke wazikhombisa komunye umsebenzi, 
wayesethembeke ngokwanele, esengashiywa ngaphandle 
nomsebenzi wokuqapha athathe izinqumo ngokushesha uma 
kwenzeka kuba khona okonakalayo. 

UHank wayengethuka lokhu okunokukhathazeka uma 
wayengase azi ukuthi uThemba wayewenza kabi kangakanani 
umsebenzi wakhe. Kwathi kuzedlulela imoto ngomgwaqo 
nje, umfundi waziphonsa phansi ezihlahleni walala lapho 
eqhaqhazela kwaze kwathi cwaka ukuduma. Lapho imicabango 
yayingasamnike thuba. Hleze abanikazi bendlu babecele 
amaphoyisa ukuba aqaphe igceke ngenkathi bona bengekho! Uma 
omakhelwane sebebona ukuthi kukhona okunyakazayo sebebiza 
izimoto zamaphoyisa! Uma kufika amaphoyisa, kwakuzodingeka 
angene ngaphakathi endlini ayokwexwayisa oHank, ngaleyo 
ndlela kwayena angene ogibeni! 

UThemba wayesacabanga ngazo zonke lezo zinto ngenkathi 
amehlo akhe ehlala phezu kwento eyayikhazimula eduze 
kwesiqu somuthi owawungasegalaji. Wakwazi ukuqagela ukuthi 
kwakuyini, kodwa wayengenaso isibindi sokusondela aqinisekise. 

59 



OHank noRod babedamane beza ngasewindini lasekhishini, 
bafike baphonse phansi izishuqulu zezingubo. UThemba 
kwakufanele ngabe uyazithutha lezi zimpahla uziletha 
emgwaqweni ongenayo eduze kweveni. 

Njengoba ayecabanga, nangempela kwakuyisithuthuthu 
esikhulu esasicwebezela. Kwakukhona umuntu endlini. 

60 



8

Wehla njalo nenkundla yemidlalo waze wayofika ezinsimbini 
ezazizungeze indlu ayefuna ukuyihlolisisa. Ngaphambi kokuzama 
ukugibela kuzo, wake waqalaza nxazonke. Esezanelisile ukuthi 
kwakungekho muntu, wanompela, wake wama congco 
umzuzwana phezulu engakagxumeli phansi otshanini ngaphakathi 
ngaphandle komsindo. Kwakusalungile kuze kube lapho; manje 
wayesengaphakathi kothango. 

Esaphumula ehlisa iphika, wacathama wathola indawo ekahle, 
wabe eseqoshama otshanini, isibonakude sakhe wasiqondisa kahle 
ewindini elalikhanyisiwe esitezi sesithathu. 

Ngoba wayemi kabi eseceleni, wayelindele ukubona icala 
lewindi kanye nephezulu lophahla kuphela, kodwa isibonakude 
sakhe samkhombisa okunye okwamheha kakhulu. Kwakukhona 
owesifazane owayemi ewindini egqolozele phandle. 

Wethuka woma uSkip, wabanda, eninga ukuthi ingabe lona 
owayekuleli kamelo wayengambonanga yini egibela ezinsimbini. 
Ngabe wayazi nje ukuthi nangu uSkip egobodise khona nje 
lapha phansi kwakhe? Isigamu somzuzu wake wathi ukusigxilisa 
kulona wesifazane isibonakude sakhe, wabe esebona ukuthi 
wayengabhekile kwasanhlobo nje ngakuye, kodwa wayedwalile 
nje, ezindwazele, egqolozele udwadwa phambi kwakhe. Kusobala 
wayejulile ejubalele ngemicabango. 

USkip wabe esethola ithuba lokumbukisisa yena siqu nje-ke 
manje, hhayi njengengozi. Ngoba wayembuka engaphansi, ubuso 

61 



bakhe babubukeka bubufushane, kodwa ngokubona kwakhe, 
yayakhiwe bo intokazi le, inekhala elithe ukucija, izindebe 
zomlomo wayo zincane zesulekile. Ngabe yayingum-Arabhu? 
Wayeke wabubona ubuso obunjalo ezikhumulweni zemikhumbi 
ezazisempumalanga nogu ngasenyakatho yeBeira. 

Wayekade engalovile uSkip sonke lesi sikhathi, 
wayematasatasa nokucabanga ukuma kwendlu, waqaphela 
ukuthi ayeyisishiyagalombili amawindi kuleso sitezi sesithathu. 
Uma ikamelo ngalinye linewindi elilodwa, kwakusho ukuthi 
namakamelo ayeyisishiyagalombili. Wonke ayengakhanyisiwe 
ukufika kukaSkip ngaphandle kwelesithathu nelesine. 
Kwakusanda kucinywa kwelesithathu, okusho ukuthi owesifazane 
wayesenalowo owayengakalali owayekwelesine. 

Wasishiya isikhowe sakhe otshanini, wagudla indlu wahlolisisa 
ubonda olwaluqhelile. Kwakunewindi elilodwa kuleso naleso sitezi, 
liphakathi ncamashi kobonda lwangaphambili nolwangemuva. 
USkip wasondela ngokukhulu ukucophelela walunguza ewindini 
kulawa ayephansi, wabona iphasishi elalihamba lize liyoshaya 
endlwaneni eyayikhanyisiwe lapho kwakunezitebhisi ezazenyukela 
esitezi esingenhla. Yayakhiwe ngepulani elula le ndlu, isitezi 
ngasinye sasehlukaniswe yiphasishi elaliphahlwe ngamakamelo. 

Kwamkhanyela uSkip ukuthi wayengasoze afinyelele esitezi 
esingenhla ngokusebenzisa indlwana enomphemana eyayiphambi 
komnyango, noma ngabe iwindi ayelunguze ngalo lalingavikelwe 
zinsimbi ezinezikwele. Njengoba zazingekho izinsimbi 
emawindini angasenhla, kwakuzomele agibele uma efuna 
ukungena endlini. 

62 



Wathi ukuhlehla, wagijimisa amehlo emapayipini amanzi, 
elalithe qekelele laphaya eceleni kobonda olungasemuva lalimi 
mpo, lenyuka lize liyolinganisana nesitezi sesithathu, bese 
lixhantela ngakugadasi. 

Ezisola ngokushiya kwakhe isudu yakhe esasokisi nezicathulo 
zakhona efulethini, wawusukela wangawutatazelela umsebenzi 
wakhe owawunzima, enyuka kancane, abuye aphumule adonse 
umoya uma ethola indawo yokunyathela lapho ipayipi libambelele 
khona odongeni. Inhloso yakhe kwabe kungukufinyelela ewindini 
elingale esitezi sesithathu. Kwakungazange kukhanyiswe kulo 
selokhu efikile, ngakho wayenethemba lokulifica lingenamuntu. 

Wathi angalinganisana nalo, washwiba umlenze wesokunxele 
unyawo walubeka onqenqemeni lwewindi olungaphandle, wathi 
ukulinda imizuzwana. Uma kwakukhona umuntu ekamelweni, 
umsindo kwakufanele ngabe wawusumvusile. Wayezovuka 
agijimele ephasishini ahlabe umkhosi kumbe avule iwindi kuye 
kudedeleke ipayipi kuSkip ayosho phansi. Noma kwakungenzeka 
kuphi kulokho, ayikho into ayengayenza. Wamane wethemba nje 
ukuthi kwakungezukwenzeka lutho. 

Wayesehefuzela kakhulu kuzwakala ngenkathi esephinda 
enyakaza futhi, kwazise ukuthi manje kwase kufike 
kokwakunzima kakhulu. Kwakudingeka abambelele ngesandla 

63 



esisodwa epayipini, kuthi ngesinye athole ukuthi iwindi lalingeke 
livuleke yini uma elidonsa. Kalivulekanga, ngakho uSkip wabe 
esekhahlela ebulala enye yezingilazi zalo. Kwaba wubufahlafahla 
izingcezu ziwela phansi, naye wathula wathi du, waze wabona 
ukuthi kwakungezwanga muntu. 

Wathi uma ebona amakhathoni embondelene egudle 
izindonga, kwamkhanyela ukuthi lena kwakuyindawo yokugcina 
impahla. Ngabe isicabha sasikhiyiwe? Lowo kwakungumbuzo 
owawubalulekile. Uma sasikhiyiwe, kwakuzosho ukuphumela 
phandle ayoqala phansi futhi. Kwathi gidi lapho esizama qede 
ethola ukuthi ngenhlanhla siyavuleka. 

Kodwa asivulekanga masinya. Wehlisa isibambo isicabha 
wasidudula ngonyawo lonwabu lucaca othini. Ngenhlanhla 
akekho owabona okwakwenzeka ngoba kwakungekho muntu 
ephasishini. Engakaqhubekeli ephasishini, uSkip wabona 
kungumqondo omuhle ukuzisitha ngandlela thize. Uma kwenzeka 
kuba khona ombonayo, kwakufanele angaziwa. Wakhipha iduku 
walenza unxantathu walibopha lanqamula ebusweni, amachopho 
alo wawabopha ifindo esiphundu. 

64 



Esezifihle kanje, wathi nyathu nyathu ngamazonzwane, 
izinyawo zisemasokisini, weza njalo ngephasishi waze wafika 
emnyango wesithathu. Olandelayo kwakungowalelo kamelo 
elalisenabantu. Wezwa amazwi amabi amadoda waze wabona 
nebala lokukhanya emapulangweni phansi. Omunye noma 
abanye balawa madoda babengaphuma noma nini bambhadame 
emude ephasishini. Wayedinga indawo ayengacasha kuyo abheke 
okwenzekayo kule ndlu. Uma eqhubeka ngephasishi aze ayofika 
ekuqaleni kwezitebhisi, wayengase abonwe ngugqayinyanga 
owayesendlwaneni engenzansi enomphemana eyayiphambi 
komnyango. Ukuhona okwakuzwakala kwakusho ukuthi lo mlisa 
wayesezunywe wubuthongo, kodwa uSkip wayengenasiqiniseko 
salokho. 

Esaqalaza macala onke, kwezwakala izihlalo ngale 
ekamelweni, namaphimbo aphakama; kwase kuhlakazekwa. 
USkip wezwa isicabha sivuleka nezigqi ephasishini. Omunye 
wabo wayesengangena noma nini ekamelweni lokulala elalinazo 
zonke izimpawu zokusetshenziswa nsuku zonke ebusuku: izinto 
zokugcoba etafuleni lokuzicwala, izicathulwana zasekamelweni 
phansi, izingubo ezilenga esihlalweni. 

Izingubo esihlalweni! Kwakusho... 

Ngokokuqala ngqa uSkip waqaphela ukuthi kwakukhona 
umuntu embhedeni. Kwakulele owesifazane embhedeni ezimboze 
ngomcamelo ekhanda, kusobala ukuthi wayezama ukugqiba 

65 



umsindo wengxoxo ekamelweni elalincikene nalelo. Wabona 
ukuthi kwakungumuntu wesifazane ngoba umcamelo waqala 
ukunyakaza, kwavela izimpawu zama-Arabhu ayeseke wazibona 
ngesibonakude sakhe. Wayephaphama. Kungakabiphi wayezovula 
amehlo ambone. Kwakufanele aphulukundlele engakavuki, 
kanjani kodwa njengoba kwakukhona abantu ababehamba 
ephasishini nje? 

Uma kanti wayeza kulona wesifazane olele lapha-ke! Konke 
kwakukhomba ukuthi ikamelo linabantu abangaphezu koyedwa. 
USkip waphawula okunye futhi. Kwakukhona isicabha 
esasiphakathi kwalawa makamelo. Uma lo muntu ayelala la, 
wayengezunqamlela asebenzise sona nje? Uma kunjalo iphasishi 
laliyisiphephelo kunokuba ngunoxhaka. 

USkip wayesathi usanyonyobela esicabheni ngenkathi lona 
wesifazane ephaphama. Wahlala embhedeni wagqolozela uSkip 
emnyameni. 

66 



9

i.38 Harrington & Richardson endala ngaphambi kokuba angene, 
wayeze nanenja ukuze imchithise isizungu. 
NgoLwesithathu ebusuku wahlala kwaze kwaba sebusuku, 
ebhekabheka umsebenzi wakhe mayelana namagciwane, uFoxy 
ezisonge ngasezinyaweni zakhe. Emuva kwalokho kwake 
kwaduma ipop endlini isigamu sehora kande ayokwethusa 
umzimba ngamanzi ngaphambi kokuyolala. Lathi lishaya ihora 
lesibili wayeselele zwi, ngakho akezwanga lutho ngenkathi 
abagqekezi bengena ngewindi lasekhishini. 

Amalambu emgwaqweni ayekhanyisa luvindi emawindini 
ngasekupheleni kwephasishi, kodwa kwezinye izindawo 
umnyama wawukhasa phansi. UHank wayekhipha imiyalelo 
yakhe ngesihosho sembodlongo yezwi. “Sebenza indlu yokudlela, 
imimese, izimfoloko, izipuni, isiliva, yonke nje into enjalo, kodwa 
hhayi izingilazi, futhi ungakhanyisi.” 

“Yize kuvalwe amakhethini?” kwabuza uRod. 
“Hhayi, uma kudlula amaphoyisa, angabona. Sebenzisa 
lokhu.” 
URod wathatha ithoshi ayelinikwa wangena endlini yokudlela 
lapho avula khona amadilowa ayenezitsha wabe eseqala 
ukuzithululela ezikhwameni zezingubo. Kwakungumsebenzi 
oyisidina nongenamdlandla, kungafani nakancane nohlobo 

67 



lokuqola ayelwejwayele le eMshishi ngaphambi kokuba 
uSkip amnike uhlobo lomsebenzi olwehlukile. Uma uqola, 
wawubhekana ngqo nendoda, uyesabise ngesibhamu, uyikhuleke, 
kande uthulule isisefo. Kwakuwubugebengu obuhlanzekile 
nobuhlelekile, yena wakoRod ayebuthokozela kunokuphulazana 
nobala emnyameni endlini engenalutho ethungathana 
nezimfoloko nemimese. 

Esendlulwe wonke amakamelo ayephansi, nezishuqulu 
zamasaka eziyisithupha eziqumbile sezincikiswe lapho 
kwakugandaywe khona ngamatshe ngaphandle kwasewindini 
lasekhishini, uHank wathi kwase kuyisikhathi sokwenyukela 
esitezi esingenhla emakamelweni okulala ngoba izingubo 
zokugqoka nezokulala lawa makamelo ayenone ngazo, 
zazidayiseka kalula kunobucwebe abase bebubuthile, yize 
kwakulukhuni ukuzithwala. 

Ngenkathi uHank ehamba phambili kwenyukwa ngezitebhisi, 

68 



amapulangwe ayebanga omkhulu umsindo lo sengathi indlu 
yonke yayiphikisana nokugxambukela kwabo. Kodwa ngisho 
kesinake isidlakela esingubhongoza wezigebengu, saphikelela nje 
ngaphandle kokunqikaza sangena ekamelweni elikhulu lokulala, 
sibheka emakhabetheni ayegudle ubonda akhelwe kulo. 

UHank wabe esesebenzisa iskudilayiva ukuvekebula izicabha 
zamakhabethe. Kwacazeka ukhuni amabholidi kakhiye ekhishwa 
ngenkani lapho ayebambelele khona. Bathutha bephindelela 
benoRod beyisa ewindini ngaphambi kokuba amakhabethe 
asale engasenalutho. Ishumi nambili lamasudu, ingasaphathwa 
eyezingubo zokugqoka kanye namabhokisi amaningana emigexo 
nezindandatho, konke kwazithola sekundawonye nenqwaba 
yezingubo zokulala ongwengweni. 

“Okay, ikamelo elilandelayo.” 

“Akukeneli namanje?” kwabuza uRod, namanje 
owayengahambisani nalokhu kugqekeza. 

“Kwanele ndawo?” kwabuza uHank, “uma sibutha kakhulu 

manje, kuncane esiyokweswela kamuva.” 

“Iveni-ke?” 

“Ngeke igcwale.” 

UHank wayesesephasishini, kodwa ngesikhathi evula 
umnyango olandelayo, wezwa ukugwavuma kwenja, 
okwasishintsha sonke isimo. URod akazazanga noma wayejabule 
noma wayezisola yini ngokuhlangabezana nesiphazamiso. 
UHank waphenduka uBhota eside isikhathi, okwenza uRod aze 
acabange ukuthi zase ziyime emthumeni; kanti umakad’ ebona 

69 



wansondo wayesacabangisisa isimo, eqinisekisa ukuthi umuntu 
owayesekamelweni ngempela wayezumekile. 

Ngalesi sikhathi abagqekezi laba ngabe bathi nyelele baphuma 
ekamelweni, bavala isicabha baqhubeka nokubutha, kodwa lokho 
kwakungeke kwenzeke kuphuma silwe onguRod. Waqonda 
embhedeni, wafike wabuka umfundi owayelele, wabona nje 
ukuthi kwakungaba lula kanjani ukumbhozomela. 

Wayikhohlwa inja eyayingasadidwe kukhanya ngoba isisithwe 
wumkhono webhulukwe; yathi inganyakaza nje, yawuchitha 
umuthi inkonyane. Yahlala ngezinyo eqakaleni kuRod, yena 
wayiphendula ngonyawo ethukuthele, phaphamiyane uTrevor 
Jones. UHank owayengakuboni okwakwenzeka, akazanga 
ukuthi umfundi wayesedonsa isibhamu ngaphansi komcamelo, 
wezwa ngenhlamvu nje iklwiza eduze kwekhanda lakhe yaye 
yayobhobosa uphahla. Kwaduma izihlonono ngenxa yomsindo. 

UJones wakwazi ukuphinda futhi adubule anduba uRod abe 
esephezu kwakhe. Bashudulisana lapho emnyameni kwaze kwawa 
isibhamu, siwela phansi. 

“Mpulo!” kwamemeza uHank, “phansi umoya. Siphuma kanje 
manje!” 

Kodwa uRod wayephenduka isinqawunqawu uma 
esethukuthele. Wayengasacabangi lutho olunye ngaphandle 
kokusifundisa isifundo isifundiswa lesi esinguTrevor Jones, 
kodwa umakad’ ebona onguHank wayesebonile ukuthi isikhathi 
sasibashiya. Ukuqhuma kwesibhamu kwakuzovusa omakhelwane, 
mhlawumbe babekhuluma nje kwase kushayelwa amaphoyisa. 

“Mpulo! Awuzwa?” 

Ngisho ukunaka kuRod, waze wadluthuleka kabi ngenkathi 
uHank emyabula ngokhololo ngemuva ngengalo yakhe 

70 



enamandla emdonsela ngasesicabheni. 

Yabuya ingqondo kuRod. Bathi bangaphuma ekamelweni, 
wayeka ukuzabalaza walandela uHank ephasishini. Izitebhisi 
bazehla ngejubane, yibo labaya ephasishini eliphansi baye 
bayophuma ekhishini, nansi nenja emuva kwabo ilokhu 
ibaphelezele njalo isho ukubadla izithende. Bajomba ngewindi 
beqela phansi. Babathe qala qala, Themba ubulapha, 
wayengasaphushwa. 

“Ungabe usachitha sikhathi,” kwasho uHank, “landa iveni 
silayishe impahla.” 

URod wathathela ngejubane eqonde esangweni, kodwa 
wahlangabezana nemvula yezinhlamvu ngenkathi ezama 
ukuhlehla enyuke ngomgwaqo owawungena egalaji. UTrevor 
Jones wayevele ngewindi phezulu esitezi ebasela ngesibhamu, 
kwakuzamazama umhlaba sengathi kusempini, nawomakhelwane 
base beqala ukukhanyisa. 

Egobodise emotweni unyawo lwakhe lukuphethilolo, 
uRod wayelokhu eyizamulise njalo imoto laphaya ekupheleni 
komgwaqo owawungenela egalaji, ingekho enye into ayengayenza 
ngaphandle kokulinda kuze kufike uHank. 

Kodwa ubhongoza wezigelekeqe wayebambeke ngemuva 
komuthi owawungasegalaji. Kwadingeka alinde, uJones ake ame 
esahlohla isibhamu, kande athathele ngejubane. Wathi angezwa 
izigi kulokhuya kuzamula kwemoto uRod, wayifaka egiyeni. 
Wathi eqambe ethi nompe uHank, yayisisukile. Washo laba linye 
nje, ngesikhulu isankahlu, “Baleka!” 

Kwathi gidi efica iBedford isekhona, phela wayengasazi noma 
uMpulo naye wayeseshaye wachitha njengoThemba yini. Uma 
izinhlamvu zase zishaya ngaleya ndlela ngemuva emotweni, 
kwakungaselula neze ukumlinda. Wazibonela nje naye ukuthi 
uMpulo lo kwakuyingwenya yoqobo. Wawubeka ecaleni 

71 



lowo mcabango; kwakukuningi okwakudinga akucabange 
ngaleso sikhathi. Kwakudingeka babe semigwaqweni ephephile 
ngaseningizimu yedolobha. 

“Left!” esho lapho kukhala amathayi iveni ima ekungeneleni 
komunye umgwaqo. 

Kwasuka futhi lokho. Yampiza njalo iBedford ngomgwaqo 
oxhumanisayo owawungenazimoto. Bathi bethi dundu, 
bakhangwa ukubaniza kwelambu eliluhlaza lemoto yamaphoyisa 
eyayiza ngakubo. 

“Right!” kwamemeza uHank, kodwa uRod akamnakanga; 
wabona ukuthi eke nje wajika khona lapho wabaleka, wayeyobe 
uzibizela ukuhujwa. Kwakungcono ukwenza lokhu amaphoyisa 
ayengakulindele nakancane, ngakho wacindezela kakhulu 
wayinyathela kunakuqala, wafaka uphethilolo intaba wayehla 
ngo-120 k.p.h. edlula emotweni yamaphoyisa eyayisazoke ijike 
ukuze ibaxoshise. Ngaleyo ndlela bayishiya ngesigamu somzuzu. 

Kwathi imoto yamaphoyisa isasithele, uRod wayicisha 
amalambu iBedford wayifaka emgwaqweni omncanyana 
owawuguduza emizini. Imoto yakhwintsha uHank waye 
wajikijeleka esicabheni sensimbi, kodwa yabuye yaqonda, yabe 
seyihuba phakathi kwemithi kuhle kwesitimela sangaphansi 
komhlaba. URod lapho engasawampanyazile amehlo eyiqashana 
ngemuva kwestelingi, neveni izamula ingadlali, esethembele 
ekukhanyeni kwezinkanyezi nasemehlweni akhe kuphela 
ekumkhombiseni indlela. Iveni yahamba ikhilomitha lonke 
ngaphambi kokuba uRod abone sekuphephile ukuyikhanyisa 
futhi. 

Esephinde wajika, bathola umzila webhasi bawulandela 
babheka ngaseningizimu-ntshonalanga, benethemba lokuphumela 

72 



ngale kwedolobha ngaphandle kwesigameko. Babeshaye phansi. 
Enye imoto yamaphoyisa eyayisithintwe emoyeni, yababona 
beza, yabe seyima ivundla emgwaqweni. Kwaphuma iphoyisa 
labakhombisa ngezandla ukuba bame. 

“Phinde! Siyadlula.” 

Esikhundleni sokuphakamisa unyawo, waphinde wanyathela 
kakhulu kunakuqala, imoto yamaphoyisa kwaba sengathi iba 
ngangentaba eyesabekayo njengoba iveni yayihuba iqonde 
ngqo kuyo ngesivinini esesabekayo. UHank wavala amehlo 
nezindlebe esethi nje ladum’ izulu, kodwa waphinda futhi 
waphonseka esicabheni okwesibili ngenkathi iveni ikhwintshela 
ngakwesokudla engazelele yaye yedlula eyamaphoyisa ngasecaleni 
lomgwaqo elingafanele. Isondo langakwesokudla laklwebha 
udongana lonqenqema lomgwaqo ngaphambi kokuba amathayi 
abuyele endaweni yawo anamathele emgwaqweni futhi. 

Iphoyisa ladubula, kodwa akekho kubona owezwa. 
Kwakuzwakala kuphela injini, iveni ishwibeka ibheke 
ngaseningizimu, idlula izibani zomgwaqo sengathi zaziyizinkomba 
zebanga eselihanjiwe emjahweni. 

“Mpulo,” kwasho uHank ngemuva kwesikhathi. “Kuzodingeka 
sishintshe imoto.” 

“Siyishintshe? Ngoba?” 

“Ngoba kumanje nje zonke iziteshi zamaphoyisa eThekwini 
sezichazelwe ngale Bedford. Ngeke sidabule.” 

“Okay, sizoyithathaphi enye imoto?” 

“Ngizoyiqalaza.” 

73 



10 


Ngenkathi owesifazane owayelele ekamelweni lokulala 
endlini yamalungu eqembu eSililo ephaphama, ethola uSkip emi 
eduze kombhede wakhe, akabonaze amemeze afune usizo, futhi 
akakhombisanga luphawu lwakwethuka ngoba wayecabanga 
ukuthi uSkip kwakuyilo muntu owayekhiya ekamelweni 
elaliseduze. Ukuba nje uSkip wanqekuzisa ikhanda kancane wabe 
esephuma, lona wesifazane wayeyoqhubeka azilalele. 

Kodwa uSkip wakuthatha ngenye indlela ukwenza 
kwalona wesifazane. Wazitshela ukuthi wayeyilolu hlobo 
lwabantu abangasheshi ukwethuka, kodwa ababeka phansi 
umoya bangatatazeli ngisho sebebhekene nomuntu ongene 
engadingekile. USkip wafaka isandla sakhe ngaphansi kwejezi 
sengathi wayehlomile. “Uke wavula umlomo nje, ngiyadubula!” 

Lawa mazwi esabisayo uSkip wawasholo phansi, esabisa 
ngaphezu kwayekuhlosile. Owesifazane owayesembhedeni 
wabona ngokushesha ukuthi usengozini. 

Abantu banezindlela ezingefani zokubhekana nesimo 
esethusayo nesikhahlameza kanje. Abanye bayoma luvalo 
bangakwazi ngisho nokunyakaza kodwa lokhu; abanye bathi galo 
yephuka; u-Esther Zondi yena kwakuyile nhlobo eklewulayo. 

Wavele wavula umlomo kakhulu qede washo kakhulu 
ngengila, umsindo waphuma waqhantshisa okwamanzi uma 
kuqhume ipayipi. USkip wacishe wawa phansi. Wayengumbhemu 
onesibindi futhi ezethembile, eseke wahlangana nezimbila 
zithutha. Wayesake wathelekelwa yiqulu lezinswelaboya eSan 
Fransisco. ENgilandi wayeseke wavinjezelwa yiqulu lezidlamlilo 
enkundleni yombukiso. Wayefanele ukukwazi ukubhekana 
nanoma yisiphi isimo, kodwa ukuklewula kowesifazane kwamdida 
ingqondo. Yilobu-ke ubuthakathaka obukhulu ayenabo, 
kwakuyikunqindeka naye ayengazi ukuthi wayengakwenze njani, 

74 



njengokwehlulwa ukwehlukanisa imibala nokuba namabatha. 

Umuntu owayesekamelweni elaliseduze ezwa lokho kuklewula, 
wawuvula isidumo umnyango owawuphakathi kwamakamelo. 
Ngoba wayekade esehhovisi lakhe kukhanya bha, akabonanga 
ukuthi kwakwenzenjani kodwa wakwazi ukuthola ukuthi 
kwakunomuntu owayegulukudele ekamelweni. Waphuthuma 
emuva etafuleni lakhe, wafike wakhipha isibhamu ediloweni 
okwayikuphela kwalo elalingahluthulelwe. 

Konke lokhu kwenzeka esikhathini esingaphansi 
kwemizuzwana elishumi, kodwa wathi ebuya ekamelweni 
lo mlisa, itshe lase lome inhlama, uSkip engasaphushwa. 
Ukufika komuntu wesithathu kwakuqeda nya ukukhungatheka 
engqondweni kumseshi. Yathi ingabuya ingqondo, akachitha 
sikhathi, wanyakaza qede waphelela emehlweni. 

U-Esther naye kwamethusa ukuvuleka kwesicabha esiphakathi 
kwamakamelo, manje wayesengqongqela phansi efuna usizo. 
Umtakuli wakhe wakhanyisa qede waphuthuma ngasembhedeni. 
Kwathi ukuba azanelise ukuthi u-Esther wayengalimele ndawo, 
wahlala ezithendeni zalo muntu owayegulukudele. Kwafika 
nabanye, wabatshela ukuba bapekequle yonke indlu. Abanye 
babefuna ephasishini behambe bevula iminyango bekhanyisa, 
kwathi abanye baphuthuma behla ngezitebhisi baqonda 
endlwaneni enompheme eyayiphambi komnyango lapho 
umqaphi ayesanda kuphaphama khona. 

Ngaleso sikhathi uSkip wayesekwezikude izinkalo, esalokhu 
egijime njalo emgwaqweni wetiyela. Wayesadidekile kancane, 
engasayikhumbuli yonke imininingwane yokwakwenzekile. 

75 



Wayengasakhumbuli nakancane ukuthi wayenjani umlisa 
owayephume ekamelweni, ayesakukhumbula kumcacela 
kahle ngumqaphi owayesebuthongweni esukuma esihlalweni 
emgqolozela ngamehlo alele lapho edweba ngejubane ehla 
ngezitebhisi eyophumela emgwaqweni. 

Wathi xinti esakhumula amasokisi ayesephelile ukuguga, 
wajikela ngakwesokudla wangena ngemigwaqwana emincane 
egwingcizayo ehambe ema elalela, ehlise nephika. Ngesikhathi 
efika kwa-J 1017, wabona ukuthi ingalo yakhe yayopha, kodwa 
engakhumbuli ukuthi wayelimele nini, kanjani. Mhlawumbe 
kwakuyizinzipho zalowayana wesifazane noma unqenqema 
lwesicabha ngesikhathi ephulukundlela ekamelweni. 

UPhendukile Mazibuko wethuka ukuvuswa ebusuku 
kangakaya. Walibopha inxeba ngesineke nozwelo lolo lwakhe 
olwejwayelekile, kodwa izinsolo zakhe zase zifakazelekile. 
UBhengu lo wayengesona isifiki nje esasimsulwa singazi lutho 
ngedolobha njengokucabanga kwakhe. Ukubuya kwakhe 
kwesikabhadakazi elimele, emadlakadlaka, ikhanda lihlikizeke 
njengelohlanya, eshaya ngoCetshwayo, kwakuluphawu olubi; 
eyokweduka nokuphonseka emseleni yona yayingamanga 
aluhlaza. UBhengu naye wayeyisigebengu njengabo bonke abanye 
abangangaye. 

Amakhilomitha amane nje ukusuka lapho, indlu yamalungu 
eqembu eyayiphazamisekile yayisakhanyisiwe njengehholo 
lomdanso. Ngemuva kokushaya ingilazi yewiski nokugwinya 
amaphilisi athoba imizwa, u-Esther wayeya ngokuya eswabuluka 
ekwethukeni kwakhe. Ebuzwa ngokwakwenzekile, wayelokhu 

76 



ephindaphinda khona ukuthi wayevuke wabona ngomuntu 
owayemude njengomungcwi ezemboze ubuso emi eduze 
kombhede wakhe, esandleni sakhe kubenyezela isibhamu. Lokhu 
kwesibhamu khona kwakuyimicabango yakhe nje, njengabo lobu 
bude bukaSkip obabuyihaba. 

Njengokwejwayelekile, iNdoda yakhombisa ukukhathazeka 
ngokunethezeka nokuphepha kwakhe, kodwa kwakhona lokho 
kukhathazeka kwayo kwaqinisa ukungabaza engqondweni 
yakhe eyayingasethembi lutho, ikakhulukazi lapho iNdoda 
isixolisa ixolisile iphuma ekamelweni lokulala ukuze iyolawula 
ukuthungathwa komgulukudu. 

Khona kwakuyindida ukuthi umuntu ongaziwa owayezemboze 
ubuso wayengene kanjani endlini, futhi kwakunge-Esther yedwa 
owayesola sengathi umhlola wawusekhaya. INdoda kwadingeka 
ibhekane neqiniso lokuthi kubalandeli bayo eyayithi ibethembile, 
kwase kuneqeqebana elalihlela ukuyiketula. 

Kodwa phinde izimpawu zokwexwaya, zokwethuka 
noma zokucasuka. Nanini yayikwazi ukuziqoqa esimweni 
esixhamazelisayo; yabuza imibuzo, yakhipha imiyalelo ngezwi 
elaligcwele ukuzethemba. Abanye babeyithatha njengesibonelo 
sokuzotha nokuba nomgogodla. Yizo kanye lezi zimpawu 
zobuholi ezaziyenze yaba nogazi bakholeka kuyo kwasekusukeni. 

Akusolwanga muntu omunye ngaphandle kukaJoe, umqaphi 
wasemnyango, owatshelwa ezakhe, akwaze kwengulwa 
ngaphezulu, ngokulala esemsebenzini. Kodwa iNdoda 

77 



yathukuthela isikhashana nje. Kwathi ukuba ibuyele ekamelweni 
layo iyolala ngemuva kokukhulula umvikeli wayo, ukuthandeka 
nokubukeka kwayo kwabuyela kulesiya sizotha sakho, ngisho 
nesibazi esasisesihlathini sabukeka njengomhlobiso kunokuba 
yisici. Ukuba uSkip wayekhona, ngabe wayibona indoda 
ayesemkhondweni wayo. 

78 



11 


Ngesikhathi uSkip neNdoda bebeka izinhlangothi phansi, 
umlungu wayevuka kwenye yezindawo ezizungeze iTheku, 
eMalvern. Wayengumgcinimabhuku ogama lakhe linguCyril 
Saunderson; wayekade ematasatasa nezincwadi zebhizinisi 
lakhe ngaleyo ntambama. Ekuseni ngo-3.30 wavuswa ukukhala 
kocingo. 

“Hullo.” 

“Baba! Yimi.” 

USaunderson walizwa izwi lendodana yakhe. “Ushaya ukuphi, 

Roger?” 

“Ngisemgwaqweni eBerea.” 

“Usathole izinsukwana?” 

“Ezine. Ngenhlanhla ngithole into eza ngapha isuka le 
eNottingham Road.” 

Indodana kaSaunderson eyayisemasosheni, yayivamisile 
ukushayela uyise ucingo ngezikhathi ezicezile imcela ukuba 
ayilande eThekwini. Ngemuva kokuthola ukuthi yayimlinde 
kuphi kahle-hle indodana yakhe, uSaunderson waphumela 
phandle, wavula igalaji wahlehlisa imoto yakhe wayifaka 
emgwaqweni. Yeza ibangana elingatheni ngoSarnia Road, yajika 
wayikhomba ngasenyakatho yadabula uMbilo, yavungamela 
phansi iCortina yakhe emigwaqweni cishe eyayingenamoto, kwaze 
kwavundla phambi kwakhe iveni eyiBedford ayephambana nayo, 
eyamphoqa ukuba aphume emgwaqweni. 

“Silima ndini!” kufutheka uSaunderson, ecabanga ukuthi 
umshayeli udakiwe. Ngokuphazima kweso, thushu amadoda 
amabili ngasewindini ezemboze ubuso, amkhomba ngesibhamu; 
lapho ulakana lukaSaunderson lwaphenduka ukudideka. 

“Phansi, Ngamula ndini!” 

79 



USaunderson wakwenza ngokunensa ayekutshelwa, kwazise 
ukuthi lesi simo samqhamkela ngenhla engasilindele futhi 
engasilungiselele. Wayehlale ekubuka ezithombeni komabonakude 
ukudunwa, kodwa akukho sithombe esasingase sibubeke kucace 
bha ngaleya ndlela ubuqiniso bokwakwenzeka, akukhathaleki 
ukuthi sikwazi kangakanani ukulibeka ingempela. 

Kwamthatha isikhathi ukubona inhloso yabathumbi bakhe. 
Ukuba babeqonde ukuntshontsha iCortina, ngabe bamshiya 
emgwaqweni, kwakusobala ukuthi babengabathumbi. Kodwa pho 
yini bakhethe umuntu ongelutho futhi ongenalutho njengaye nje? 
Ngabe khathi simbe babedidekile bengaqondile yena? 

USaunderson akagxilanga isikhathi eside kulo mcabango, 
ngoba waphazanyiswa yindlela iCortina eyayiphethwe ngesihluku 
ngayo. Ukuze adlule ezinye izimoto, umfana lo wayivuthela 
yadonsa intaba ngesikhulu isivinini lesi isegiyeni lokuqala 
nelesibili kwaze kwaba sengathi injini le yayisizoqhekezeka 
phakathi ngendlela ayeseyizamulisa ngayo. 

“Le zinja lezi!” kwakwethuka umgcinimabhuku ngenhliziyo. 

Behlisa ijubane bahamba kahle nje ngenkathi bebona kubaniza 
ilambu eliluhlaza lemoto yamaphoyisa; kwabe ayisithele, 
wayidlakazisa futhi imoto umshayeli. Ngaleso sikhathi-ke 
uSaunderson wayeselahle ithemba. Wayesecabanga ngendodana 
yakhe imi ngaphandle kwendlwana yokushaya ucingo 
nangomkakhe ebalinde ekhaya ukuba babuye. Wayezolinda 
isikhathi esingakanani kanduba athinte amaphoyisa? 

Abathumbi bakhe wayesebabona njengababulali, 
sekuphambana imicabango esabisayo ekhanda lakhe. Wasibona 

80 



isidumbu sakhe sidindilize eceleni komgwaqo, nesithombe sakhe 
ephepheni. KUTHOLWE ISIDUMBU EMSELENI ECELENI 
KOMGWAQO. Kodwa le micabango ayikwazanga ukumethusa, 
ngoba wayengakukholwa konke okwakwenzeka, kwakungathi 
yiphupho nje. 

USaunderson wathanqazwa phansi ekhonjwe ngesibhamu, 
wahlohlolozelwa le ekhoneni lesiza esasingakhiwe. Wayethi 
kuphelile ngaye, wazizwa endikindiki eselungele indlela. Kwasa 
ngokunye esenkalangwa izandla nezinyawo ngezintambo 
ezazithathwe khona emotweni yakhe. Njengenhlobo eqikekelayo, 
wayehlala enebhokisi losizo oluphuthumayo, imisweswana 
yokusathayela nezinye izinto ezazingadingeka uma kwethuka kuba 
khona inkinga ethize. 

Kwakusazodlula amahora ngaphambi kokuba isisebenzi 
sasembonini sizithele kuye ewumfunzana eqhuqha emazolweni 
asekuseni. 

Bathi bangamtshinga uSaunderson oHank noRod, 
baqhubekela eSililo. Kwase kuntwela ezansi ngesikhathi iCortina 
ima ngasodongeni olwaluyisango lokungena ngemuva elokishini. 

Bengakehli emotweni, uHank waqaphelisa uRod. “Cishe 
kumanje nje amakgata asenawo amagama ethu.” 

“Ucabanga ukuthi uThemba uzocula?” 

“UThemba yena unesibindi,” kwaphendula uHank, “kodwa 
akakaze avalelwe, kanti phela amanye amakgata arough.” 

81 



URod wacabanga uLefthenenti Prinsloo, wanqekuzisa ikhanda 
ehwaqabele. URod wayengafani noHank; yena wayengaboni 
lutho ayengaluncoma kuThemba. Ngokwakhe, umfundi lona 
wayengumzwilili uqobo lwawo. Eke ambamba nje amaphoyisa, 
wayecule kunye. 

“Sizofuna indawo silale.” 

UHank wabe eseyasuka emotweni. Wama uRod wambuka 
enqamula amadundu ebheke ngaselokishini, wabe esejikisa 
iCortina wayikhomba ngasenyakatho, yeqa ujantshi yaze 
yayongena emizini yabelungu, yasala kanjalo. 

Nguye lowaya esephindela emuva eSililo ngezinyawo; wafika 
ehostela bengasebaningi ababengakaphumi ukuya emsebenzini. 
Kwakuyilaba ababenenhlanhla yokungena kamuvana kancane 
noma yokusebenza eduze. Iningi lalibambe amabhasi 
kusemnyama. 

URod wayengafani noSkip, yena wayesheshe akhathale. 
Ubusuku obude nokukhandlwa ukuhujwa ngamaphoyisa 
kwakumtubile, engenamdlandla. Ukuba wayengakhathele, 
wayeyokwenza njengokusho kukaHank afune enye indawo; 
kodwa into ayeyiyo ngaleso sikhathi yamenza wacabanga into 
eyodwa vo: ukulala. 

Lapho engena nje, wahlangana netubesi lomuntu elaliya 
endlini yokudlela, waledlula ngaphandle kokulinaka; 
wayekhathele kakhulu ukuba wayengaba nesikhathi 
sokucabangana nokuthi kwakungubani lona owayenenhlanhla 
kangaka. Babengebaningi kubahlali ababengakwazi ukudla 
ngaleso sikhathi, futhi akekho owayenekamelo elalithi yena. 
Ukuba uRod wayeyilalelile futhi wayilandela imiyalelo kaSkip 
mayelana nokufuna imvume yokuhlala eSililo efika nje, 
wayeyokwazi ukuthi lowo kwakunguSam Nkwazi, umabhalane 
waselokishini, owayaziwa yinoma ngubani ngeleNhlwathi. 

82 



URod hhayi ngoba ayengayinaki kwasampela imiyalelo kaSkip. 
Wayeyile ehhovisi ngayizolo, kodwa wathi nhla kanye emgqeni, 
wanquma ukuthi wayezobuye abone. Ngesikhathi ebhalisa 
ehostela, wamqinisekisa umphathi wehostela ukuthi wayezoyifuna 
imvume ngalo lolo suku. Lwase luya ngasekupheleni usuku lolo; 
kodwa wayekhathele ewudaka. Ikhona noma ingekho imvume 
leyo, nanguya uRod enyuka ngezitebhisi, eqonde ngqo phezulu 
ezindlini zokulala. 

“Ngiyolala.” 

Umphathi wasondela kancane kuRod. “Awunakulala lapho 

manje.” 

“Ngingayekelani?” 

“Ngeyasemini.” 

“Kusho ukuthini lokho?” 

“Iyahlanzwa manje.” 

“Ngeke ngiphazamise muntu ohlanzayo,” kwaphendula uRod, 
eqhubeka ehamba. 

Umphathi wehostela wamvimbela. “Umthetho awuvumi,” 
washo wangaba namusa, ezama ukuzibamba. Wayeseneminyaka 
ephethe ehostela, ngakho wayengasamethembi umuntu 
nezinhloso zakhe ezingaqondakali. Wayazi ukuthi kwakukubili 
vo okwakubalulekile endaweni enjengaseSililo: imali nezwi 

elihlonishwayo. 

“Muphi umthetho?” kwabhoka uRod. 

“Ukhona oqwembeni, ungayozifundela.” 

URod wazama ukuzibamba ukucinana. “Ngicela ungizwele. 

Ngisebenza ebusuku. Manje pho yicala lami yini uma kufanele 

83 



ngilale emini njengesikhova?” 

yakho yokuhlala la.” 

“Angikabi nayo.” 

“Awukwazi-ke ukuhlala la.” 

“Uholela ukusiza abantu noma uholela ukubathikameza?” 

kwamemeza uRod. 

Umphathi wehostela waqhweba abantu ababesula phansi. 
“Nansi ingane efuna ukujikijelwa phandle emgwaqweni.” 

URod wathi nhla kanye emadodeni ayesondela qede wathi 
nyawo zami ngibelethe. Wafika ezitebhisini, wahlatshwa 
ukukhanya kwelanga emehlweni kwaba sengathi ushaywa 
yisibhakela, zayima emthumeni. 

84 



12 


Uskip wayengavamisile ukuba nenkinga yokuqwasha. 
Njengoba ayehlale iminyaka emibili emkhunjini elala 
ngokunqunyelwa, wayefunde ukubeka noma yini ethala eke nje 
wavala amehlo, kungakhathaleki ukuthi kuyakhanya nanokuthi 
itilosi ngale likhencezisa insimbi liyayiphala. 

Kodwa ngoLwesithathu ebusuku ngemuva kokuphunyula 
kwakhe endlini eyabe iseduze nenkundla yebhola, ukuqwasha 
kwamane kwamhlasela engazelele. Kwase kuyihora lesibili 
entathakusa, kade engaphumule amahora ngamahora, kodwa 
nakhu manje babungasehli ubuthongo ngoba ukuklabalasa 
kuka-Esther Zondi kwakungavumi ukudlula emqondweni 
wakhe. Emqondweni wakhe wayesalokhu ewuzwe njalo umsindo 
onswininizayo usho kuhle kwensimbi exwayisayo. 

Kwayena uqobo wayengazi ukuthi kwakwenziwa yini ukuba 
umsindo ongemkhulu ngisho kunowendweba yesitimela 
ube namandla kangaka kuye. Lobu kwakuwubuthakathaka 
bakhe ayengenakwenza lutho ngabo, isici ayenaso kulesiya 
sibindi nokuzethemba kwakhe. Wabheka emuva esehlakalweni 
sangalokho kuhlwa, sangamgculisa nakancane ngoba sabukeka 
njengesahluko sezehlo. Ngemuva kokuvusa umuzi wonke, 
wayephunyule ngocishe ekubanjweni, walahlekelwa nayizicathulo 
nesibonakude sakhe. 

Sekugamenxe elesine waphaphama wezwa uPhendukile 
okhela isitofu sikaphalafini ekhishini. Entuvuntuvu enjalo, 
wavuka khona manjalo wageza, wagqoka, wangena ekhishini 
sekuyisikhathi sokudla kwasekuseni. 

“Injani ingalo yakho manje?” kwabuza uPhendukile. 

“Akusekho lutho, Mama. Angisayazi kwaleyo ndaba.” 

“Ngizoyithoba futhi namuhla ebusuku, ngishintshe nebhandishi.” 

85 



“Ngibonga kakhulu.” 

USkip wamtshela ukuthi wayesebenza embonini yokudla 
okwenziwa ngamazambane koMaydon, engena ntambama, 
ngakho sasingekho isidingo sokuba baphume kanyekanye endlini. 

Wathi angahamba uPhendukile, uSkip wasala ekhishini, 
okwakuyilona kamelo elalifudumele kunawo wonke amanye 
amakamelo endlini, wafunda isahluko sokuqala ngempilo 
kaGeorge Washington ayemthatha njengendoda emadodeni 
eminyaka yawo-1700. Wayethathwe ikakhulukazi ukuqinisela 
kwakhe ebunzimeni nesibindi sakhe ngokujamelana nombusi 
kanti phela ngaleso sikhathi izwi lombusi lalingumthetho, 
lingujuqu. 

Ngelesishiyagalombili wayivala incwadi, wafaka ibhelethi 
maqede waphuma. Ngaleso sikhathi ilanga lase lilunguze 
ngaphezu kwezindlu lifudumele kamnandi, kuhambeka 
nangaphandle kwezicathulo. Base bedlulile ububhudubhudu 
bokuphuthuma amabhasi, sekuqala ukucweba kushaya nomoya 
elokishini. Wawukhangwa yizingubo zenekiwe ezingcingweni, 
uzwa nabesifazane bememezana ngale kwezintango. 

USkip waqala ngasezitolo wafike wathenga ezinye izicathulo, 
wabe esengena ngomgwaqo wetiyela owawubheke enkundleni 
yemidlalo lapho ayenethemba lokuzwa khona okunye ngabantu 
ababehlala endlini eyayakhelene nakhona. 

Njengoba naye wayengaqagela, kwakusakhulunywa ngesehlo 
sobusuku bangayizolo. INdoda yayikhathazekile ngobudedengu 
ezinhlelweni zokuphepha obabuyimbangela yokuba kungene 
umuntu ekamelweni layo lokulala u-Esther elele khona. 
Yayingakabi nasiqiniseko noma umkhuba wawusekhaya 
yini; ukuze iqiniseke-ke, yayala omunye wabaqaphi ukuba 
ahlolisise enkundleni. Kulokho kuhlolisisa wathola ngezicathulo 
nesibonakude sikaSkip kusotshanini enzansi nesakhiwo. Ukuba 

86 



wayeqaphelisisa ngabe wayibona nemidwa epayipini elenyukayo, 
ngokunjalo ngabe wabona nokuthi yayiphonseke kanjani impukane 
obisini. Kodwa wazitshela ukuthi lezi zimpahla zazishiywe 
ngomunye wababehlala naye kade ebuka unobhutshuzwayo 
ngempelasonto, ngakho akashongo lutho ngazo. 

Umseshi wathi khimilili, wangaphenduka; wayesibona 
isimo ayekuso ukuthi sasibucayi kangakanani. Kwakufanele abe 
ngumuntu ongaziwa eSililo, kodwa nakhu manje wayekhona 
umuntu owayemazi ngegama lakhe langempela. Ngabe 
kwakufanele aphenduke amqonde ngqo lo muntu, noma 
kwakufanele avele azibe nje aqinise ikhanda sengathi akezwanga? 

Wathi uyaphenduka wazithela ekhehleni elalibukeka 
liyisinxibi. Izandla zalo zazisezikhwameni zebhantshi 
elalingamantayintayi, ebusweni lihwabheke sengathi kudala 
lagula. Ngamaqalingana ezindosana ezimpunga ekhanda kuphela 
ayesalinika isithunzana nesizotha sobudala. 

“Kwenzenjani, Baba?” 

“Joseph, awusangiboni?” 

USkip wayengakhohlwa ngumuntu amaziyo, kodwa 
kulokhu wake wazithola edidekile. Wamgqolozela ngamehlo 
angenanhlonipho ngaphambi kokuba amkhumbule uthisha 
wakhe wesiNgisi ebangeni leshumi. Yebo, lo xathawane 
kamadakeni kwakunguWashington Shembe, owayeke waba 
ngumbhali wezincwadi odumile noqweqwe lukathisha 
owayenogqozi. 

“Ngikukhumbula kahle, Sir,” kwasho uSkip emanqikanqika, 
ezibuza ukuthi kambe wayezomchazela kanjani uthisha wakhe 
wakudala ukuthi ubukhona bakhe elokishini kwakufanele bube 
yimfihlo. 

87 



“Ungathi ngikugcine zolo lokhu nje,” kwasho uShembe 
ngezwi lomuntu omdala ekhumbula izinsuku esezadlula. 
“Wawuseneshumi nesikhombisa, uyisiqengqe sesihlakaniphi 
esasikhetha ukuhlala le emuva ekilasini . . .” Wadonsa umoya 
kakhulu. “Wo, hhe! Mfana, sonke impilo iyasishintsha, akunjalo? 
Ngangicabanga ukuthi uyoba ngummeli.” 

“Eqinisweni ngangihlose khona ukuba ngummeli, Thisha, 
kodwa izinto zangangihambela kahle. Bengiboshiwe.” 

Izandla ezindala zikaShembe ezase zoma, zaqhaqhazela 
lapho eziphindisela ezikhwameni ngemuva kokuxhawula uSkip 
ngemfudumalo. “Ngidabuka kakhulu ukuzwa lokho, Dlamini. 
Baningi abasha bethu abachitha impilo yabo emajele. Lo mhlaba 
uyahlaba.” UShembe wayesekhuluma isiNgisi, okwakuyilona 
lulimi ayebhale ngalo izincwadi zakhe. 

“Kodwa ngiyasebenza,” uSkip wamqinisa idolo. “Ngisebenza 
ebusuku; kumanje nje ngabe ngilele ukuba umninimuzi 
akangikhiyele.” Kwakudingeka amanga ukuchaza ukuthi 
kwakungani umuntu osebenzayo ayedavuza elokishini ngehora 
lesishiyagalolunye ekuseni. 

“Ungeke uthande ukubona lapho ngigogobele khona?” 

“Ngingajabula kabi, Thisha.” Uma wayengase akhulumele 
phansi nomadala lona, wayengathola nethuba lokuchaza isizathu 
sokushayela kwakhe phansi. 

Njengoba uSkip ayelandela uShembe emgwaqweni nje, 
wambuka wambona edabukisa. Kwakudabukisa ukucabanga 
ukuthi umuntu owayeke wahlonishwa waze waziwa 
ngelikaDickens omnyama, wayengaphila impilo encikinciki 

88 



ngaleya ndlela. Wayezibuza ukuthi ingabe wayezokhonjiswa 
indawo enjani, ngoba uShembe wayebukeka engakwazi 
nokuthenga ngisho isinkwa sodwa lesi, pho wayengakuqala 
ngaphi nje ukuqasha indlu? 

Esokhele isitofu sikaphalafini esifuthwayo, uShembe wabilisa 
amanzi wenzela isivakashi sakhe imaki yetiye elalinandiswe 
ngokhondense. Wabe esedonsa inqawe eshalofini ngenhla 
kwakhe, wathatha impuqumpuqu evuthuka kusahwa, wayithela 
endishini, wabe esethatha okunye okumhloshana okuxovwe 
kwaba yibholana wakucindezela ngaphezulu anduba ashise 
indishi. UShembe waqala ukuyibhema le nto yakhe; uSkip wezwa 
iphunga ayegcine ukulizwa endlini yamaShayina emazweni, le 
koSan Francisco. 

Kwake kwathula engekho okhulumayo. USkip waqhabula itiye 
waqaphela indlela ingaphakathi lomjondolo elalixathuka ngayo. 

89 



Kwakukhona izimvuthu phansi nomthwadlwana wezingubo 
ezingcolile ekhoneni. Kwakungakashayi ngisho ihora leshumi, 
kodwa wakuzwa ukushisa kuchusha ophahleni lukathayela. 
Kwakuyothi kuba semini kube sekushisa njengohhavini. 

USkip wasebenzisa lelo thuba ukuchazela uShembe ukuthi 
wayesafunwa ngamaphoyisa, ngakho wayephoqekile ukusebenzisa 
igama-mbumbulu. “Ucabanga ukuthi uyokwazi kodwa 
ukukhumbula, Thisha, ukungibiza ngo-Isaac Bhengu ngomuso, 
hhayi ngoDlamini?” 

“Ngiyokubiza ngoBhengu ngokudabuka,” kwaphendula 
uWashington, “ngoba ngikhumbula uDlamini engangimkhonzile. 
Kodwa ngingakavalelisi kuDlamini, ake simbuke okokugcina.” 

UShembe waphakamisa ingalo eyayifana nothi wahosha 
imvilophi eyayishuthekwe phakathi kwezincwadi ezimbili. 
Yayinezithombe. Ikhehla laphenya phakathi kwazo lakhipha 
isithombe somfana owayemude emamatheka, egqoke 
umfaniswano wesikole. “Kwakunguwe lona eminyakeni 
eyisishiyagalombili eyadlula,” lasho limnika sona uSkip. 

Umseshi wamamatheka ebuka isithombe, ezibona 
ukuthi mbala wayeke waba ngumfanyana owayemsulwa 
kangako. Iminyaka yokuphila kanzima nokuhamba amazwe 
yase yamguqula yamenza uklebe kasibindi gidi, noma 

90 



kwakungengangokucabanga kwabanye abantu. Umphumela 
wokuklabalasa kuka-Esther nje kanje, noma ubuntobontobo 
ayeba yibo lapho ecabanga ngo-Elizabeth, uThandi, noma 
uzwelo ayenalo ngothisha wakhe kulowo mzuzu: lobu 
kwakungubuthakathaka obabungenandawo kumuntu 
owayebhekene nemihuqa yezigelekeqe. 

Engakahambi uSkip, waphindisela izithombe emvilophini. 
Iningi lazo kwakungezomndeni angazange azinake, kodwa 
esedlanzana lonyaka wakhe webanga leshumi sawathatha amehlo. 
Wabubuka ubuso umugqa ngamunye ezama ukukhumbula 
amagama. UFuku Ndebele... ingabe wayekuphi manje? Nangu 
noLawrence Kunene... ngabe wagcina engusomabhizinisi 
ngempela njengesifiso sakhe njalo? Hayi-ke, uPetrus Mhlongo 
yena noma kanjani wayeyojoyina emasosheni ukuba kwakukhona 
umbutho wempi owawungamthatha. 

Eseziqoqa izithombe uSkip, wakhangwa ngesinye sazo 
wasigqolozela emangele, kwakungesomuntu ayethunywe 
nguStark ukuba amthungathe. USkip wathi nhla masinyane 
kuShembe ukuqinisekisa ukuthi wayelele, kande abuke lawo 
mehlo ayegqagqene, abuke nezimpawu zobuso obabubukeka, 
boniwa yimpicabadala yesibazi ngakwesokunxele sobuso 
obabumkhumbuza muntu mumbe. Ngabe uthisha wakhe 
wakudala wayesithole kanjani lesi sithombe, futhi kuyini 
emxhumanisa nalo muntu owayengenagama? 

USkip wayengakazi ukuthi wayehlanganile nalo muntu 
ebusuku bangayizolo nokuthi wayebizwa ngeNdoda. 
Ayenesiqiniseko ngakho ngukuthi abantu bakuleya ndlu 
babexhumene ngandlela thize noStark, ubufakazi balokho 

91 



kwakungukufika komshayeli khona. 

Wabuyisela imvilophi eyayinezithombe eshalofini, wabe 
esephuthaza indlela ebheke esicabheni, kwaba ukuphuma kwakhe 
njalo. USkip kwamcika ukulinda umsizi wakhe; wayengeyona 
inhlobo ezwana nokulinda. Kwathi ukuba kuphume iphepha 
lantambama ethilomu eSililo, walithenga kanye no-ayisikhrimu, 
wahlala phansi ngaphansi kwemisebe yelanga elase libantu 
bahle, wakhotha ngapha, wafunda ngapha. Wakhangwa 
yisihloko esasibhalwe ngamagama amakhulu: IBAMBANE 
NGEZIHLUTHU KUDUTSHULWANA EPRESTIGE... 
KUHLASELWE UMFUNDI... AMAPHOYISA AHUBHA 
AMAQOLA... 

92 



13 


Kwathi ukuba axoshwe ehostela uRod, wacabanga ukuyofuna 
kwa-J 1017 ukuze acele kuSkip ukuba asebenzise umbhede 
wakhe, wabuye wabona kuphephile futhi kushesha ukuya 
esitolo sikaDaddy Langa ayocela ukulala ngemuva lapho 
kwakulondolozwa khona impahla. 

Ngayesekuzwile ngoDaddy Langa, wayekulindele 
nokwenqatshelwa, ngakho wavele wathukuthela wanjimbilili 
khona lapho. Vele nje uRod wayengaseneme emuva 
kokuhilizisana nomphathi wehostela, yize lokho kuxabana 
kwambuyisela omunye umfutho. Waqonda esitolo kwaDaddy 
Langa esekhabuzela, edlwathizela, enochuku, engafune kuthintwa 
muntu. 

Wamangala emukeleka ngomoya omuhle. UHank Radebe 
wayekade elapho ehoreni elalandulela, esemtshelile uDaddy 
ukuthi lalingenalutho ilungu labo elisha. “Uright uMpulo. 
Unesibindi kakhulu kunasidingayo, kufanele simnakekele.” 

“O, manje ufuna ukuyolala lapho ngilondoloza khona 
impahla?” kwabuza uDaddy. 

“Uma ungangivumela.” 

“Ayikho nencane inkinga.” UDaddy akagcinanga 
ngokumvulela nje kuphela, waze wamnika nomatilasi nezingubo 
zokulala kulezi ayezidayisa. “Ulale ukhululeke nje, uze udele; 
ngeke uphazanyiswe muntu.” 

Kwakungelona iqiniso eliphelele ukuthi wayengeke 
aphazanyiswe muntu. Ngesikhathi uRod ephaphama ngemuva 
kwamahora ambalwa, wathola uThemba Ngubane eqosheme 
eduze kwakhe. 

“Ya,” kwethuka uRod ecikica amehlo, “kwenzekeni kuwena? 
Uphelelephi izolo ebusuku?” 

93 



“Uthi ngiphelelephi?” kwabuza uThemba ngokucasuka, 
“engani ningishiyile!” 

“Ngemuva phela, ngigadile. Kukhona umuntu oke waphumela 
phandle ebaleni kwamakhelwane. Ukuba lowaya mlungu 
uke wazama nje ukugibela uthango, ngabe ngimthele phansi 
ngenhlamvu.” UThemba washo ngeqholo elaze lamethusa 
noRod. Akazanga noma umfundi wayekhuluma iqiniso noma 
cha, ngakho wakhetha ukumkholwa. 

“Uze wabuya ngani?” 

“Bengingabuye ngenze njani ngaphandle kokubuya 
ngezinyawo? Bheka-ke ngalesiya sikhathi kuphithizela izimoto 
zamaphoyisa zala ukhasha emigwaqweni!” 

URod wamamatheka emzwela. Noma ngabe mhlawumbe 
uThemba wayesenehaba, kodwa cishe kwakube yisikhathi 
esinzima ngempela khona. Kodwa okukhulu kakhulu kwakuyikho 
nje ukuthi wayengaboshwanga, ngakho oRod babesangahamba 
ngokukhululeka njengaphambilini eSililo. 

URod wabe esevuka embhedeni wazelula, ezamula, waphawula 
ukuthi wayenesithukuthezi. “Ake selule izinyawo.” 

“Kunjani kwaluhhohho?” kwabuza uThemba. 

“Washo khona,” kuphendula uRod, ebona kuqondana 
kahle impela nohlelo lwakhe lokuhlangana noSkip khona 
kwaluhhohho ngalokho kuhlwa. Noma ayengathandi ukukuvuma 
lokhu, wayesemkhumbula umqashi wakhe ubukhona bakhe 
obabumqinisa idolo. 

“Hamba phambili-ke wena,” kwasho yena emuva kokugqoka 
izicathulo. Akuzange kumfikele nakancane nje ukuthi umngane 
wakhe lo wayemholela ophathe. NoThemba wayekade elele cishe 
usuku lonke njengoRod. Wayethe angavuka wabona kungcono 
ake aye esitolo kwaDaddy Langa ayozwa ukuthi kwakwenzekeni 

94 



koHank benoMpulo. Endleleni wayehlangane no-Ivan Dube, 
umhuqa owawuzame ukuqola uSkip mhla eqala ngqa ukufika 
eSililo. 

“Mina, Bhuti?” kwabuza uThemba. 

“Wena ubona bani omunye?” kwaphendula u-Ivan, “angisiboni 
esinye isimakwana la esihamba sihogela phansi.” 

Kwakuwukwedelela phela lokhu, kodwa okungenani 

isichwensi lesi sasikhuluma naye. 

“Ngingakusiza ngani, Bhuti?” 

“Kukhona ongangitshela khona,” kwaphendula u-Ivan, 

owayebonda ashebe konke, isiZulu, isiNgisi nesitsotsi, 
njengoHank Radebe. 

“Awungicamthele ngaloqham thushu walo mxhaka wenu?” 

“Umxhaka wethu?” 

“Ngisho lo ngqimu wenu wasemapulazini onuka intuthu, 
olingana nezinkukhu noma emi ngezinyawo.” 

“Usho uMoses Mpulo, Bhuti?” 

“UMoses Mpulo,” kuvuma u-Ivan. “Kuthiwa uvela eJozi. 
Manje zishaphi ngaye?” 

Ngenkathi uThemba etshela uDube okuncane ayekwazi 
ngoMpulo, wayede eseba ebusweni ngokusesaba isigansonso 
lesi; babusenemihuzuko yokutholana phezulu kwaso noSkip 
ezinsukwini ezilishumi ezazandulele. Elinye iso lalivalekile 
kancane, esiphongweni khona sisho ngenhlikinhliki yesilonda 
esasinoqweqwe sichicha. Ayekubona umfundi kwamesabisa 

95 



kodwa futhi wezwa kuthi cosololo kuye. 

“Manje pho unasimanga sini umfo lo?” kwabuza uDube. 

“Uma ungake uzwe uHank Radebe ekhuluma ngaye, ungaze 
ucabange ukuthi ukhuluma ngenkunzi enezimpondo ezine.” 

“Mncane ngomzimba, kodwa kade ayebona,” kwasho 
uThemba. 

“Ngifuna ukumbona, ubokuza naye la kwaluhhohho 
ntambama, uyezwa?” 

“Ngizozama, Bhuti.” 

Isidlakela lesi samuthi xhakathisi ngehembe esifubeni 
uThemba. “Angishongo ukuthi uzame, Ntuthane, ngithe 
umlethe. Wenze okwakho-ke, uzongithola kahle.” U-Ivan 
wakusho lokhu emhlohloloza uThemba, owagqwatheka cishe 
wavuka othulini. UThemba wathi angezwa ngoDaddy Langa 
ukuthi wayelelephi uRod, akabe esapholisa maseko, waqonda 
khona endlini yezimpahla eyomvusa. 

Uluhhohho lwalwakhiwe ngezitini eduze kwesikhumulo 
samabhasi. Izindonga zazinamawindi ayenezinsimbi zokunqanda 
abagqekezi, laphaya kunetafula lokudayisela elalingagcotshwe 
mafushana. Yonke indawo yayigcwele amatafula ayebekwe phezu 
kwemilenze yohlobo olutshekile kwasidalo, nezihlalo, konke 
kungagcotshwe ngishoni. Bathi bangakhokhela izinjongo zabo 
zotshwala oThemba benoRod, bahlala phansi kwelinye lalawa 
matafula. 

UThemba waqhabula utshwala bakhe walinda eqhaqhazela, 
uRod yena wayeqalaza ehholo, enethemba lokubona uSkip. 
URod wayesajwayela utshwala besilungu, ngakho umqombothi 
wawususimze ube duma nje, kungasefani naphambilini. 

Kwamdumaza ukungabonakali kukaSkip. Akubona 
nje yidlanzana labalisa ababefake amabhelethi abomvu 

96 



ababekhulumela phezulu. Amazwi abo kanye nendlela 
ababekhuluma ngayo kwakunochuku. Kwasheshe kwacaca ukuthi 
babekhuluma ngobani. 

“Kuncane kangangoba kulukhuni ngisho nokukubona, kodwa 
uma ubhekisisa phakathi kwezimvu nezimbuzi, uyosithi shazi 
isilokazana esingengaphezulu kwengulube yasendle.” 

“Ingabe yayithengelwani nje into engenamsebenzi njengaleya.” 

“Kodwa iBoss bese iyenza ifolosi nokwenza pho!” 

“Mhlawumbe kuqondwe ukwethusa amakhizane kwezinye 

izilwane.” 
“Manje guys, senze njani ngalesi silokazana esincanyana esibi 

esingasidingi eqenjini?” 

“Asisibambeni sisititinye sisibulale ngezandla.” 

URod wasukuma ngokushesha kusagudluzwa amatafula. 
Ukuba wathathela ngejubane ebange emnyango njengoThemba, 
mhlawumbe ngabe wasinda. Kodwa wayengafuni ukubaduda 
ngokubajabulisa ngokuba bambone ebaleka, yize ayebona kahle 
nje ukuthi wayengeke enze lutho kuleziya zikhondlakhondla 
eziyisishiyagalombili, leso naleso sazo sisikhulu kunaye. 

Ngakho wama nje wabalinda besondela. Bathi sebeseduze 
sebengagadla, bema, bakhungatheka. Ngendlela athula 
wababukisa okweze nangokubedelela ngayo uRod, bazizwa 
bebancane bengelutho khona beyizishaqaba benjalo. Njengoba 
kakade iningi labo lalingelutho, basizwa sibeleka isithunzi salo 
mbhemu owayedle ngokuba mncane ababebhekene naye. 

Lowo nalowo kubo walinda omunye ukuba kube nguye 
oqalayo, baze bakhacwa nguDube owayemi ngemuva, ezwa 
kuthi xhifi. “Yini ndaba nalibala ukumfinyizana namakhala nje? 
Nyathelani iphela leli!” 

97 



Owayephambili wayisombulula inkinga ngokuphakamisa 
umlenze, wadlelesela esho nesaga. Kanti uzokwenza iphutha 
azifake engozini, uRod wanyakaza ngokushesha. Wasondela 
wambamba isithende maqede wasiphakamisa kakhulu, saye 
saqhuma phansi ngesiphundu isigemfunga, kwalandela isicathulo 
sikaRod ethangeni, waligxoba laba ndikindiki. 

Ngabe walimala kabi ukuba akungenanga uSkip ngawo 
lowo mzuzu wakubona okwakwenzeka. Umseshi waphonseka 
phakathi kwabo wabangenela ebaqhamukela ngemuva. Bazibona 
bejikijeleka ngapha nangapha ubusakasaka, kuhle okwamasaka 
ommbila, uyedwa owashawa ngesihlalo, nanguya omunye ethola 
esivuthayo isibhakela phakathi kwamehlo, esishaya enxebeni 
noma kanjani. 

Ngomzuzwana nje kwathula cwaka ehholo. Basukuma 
bedidekile abafo, kwayilowo wathinta sakutoboza lapho ayeshawe 
khona, bahlahla amehlo bemangele bebuka omunye wabo 
owayelele phansi engathi nyaka. Kwasheshe kwabakhanyela 
ukuthi kwakufike phakathi kwabo muntu thizeni ababengamazi, 
okwakunguyena mbangela yokudungeka nokunyomfeka kwabo, 
bathunazeka kwehla nesithunzi sabo. 

NguDube kuphela owayekubone kahle okwakwenzekile. 
Njengoba yena ayengangene kuleso siyaluyalu, wayembone kahle 
uSkip ephonseka phakathi ephendula amatafula ezigebengwini 
ngobuchule bamagalelo ekarate nobuhlakani bejudo kanye 
nobudlova boqobo nje. 

“Hhayi-ke,” kwasho isiqhwaga sakwabo, siqonda kuSkip 
okwakubukeka simazi kancane. “Kusobala ukuthi kukhona 

98 



umuntu ofuna impi la. Ulungile, mdedeleni nami,” sisho 
kubalandeli baso. “Ngizomfundisa isifundo.” U-Ivan 
wayengasamboni umuntu ayezame ukumqola ngasekungeneni 
eSililo emasontweni angaphansi kwamabili endulele, kodwa wathi 
ejomba isihlalo esondela, wezwa enesiqiniseko ukuthi uSkip 
wayeke wamthunaza kumbe wamehlisa isithunzi. 

“Sezikunethe kwenela,” kwasho uSkip, “ngakho ungalokothi 
uyingene, uyezwa. Angikuceli ngiyakutshela.” 

URod wazama ukumoyizela. “Ngizobe ngingakuwena.” 
kwavungama uRod. 

99 



14 


Kwaba sengathi lezi ezinye izixhwanguxhwangu zazibona 
ukuthi hhiya, zase zizobukela amaqabuqabu ento yamehlo, ngoba 
zaqhelisa amatafula ayeselele amankeyane kwavuleka indawo 
ebanzi phakathi nehholo. Nabanye abaningi abase bekuzwile 
okwakwenzeka bangena bephangelana ehholo, abanye bagibela 
ematafuleni ayebuqamama ukuze babukele kahle. Ngale kwetafula 
lokudayisela, umthengisi akazange ayingene, wayebazi abathengi 
bakhe. 

“Hhayi-ke,” kwabuza uDube ngokubhinqa lapho sebebhekene 
noSkip, “usulilungele ibhodwe elibilayo?” 

Ubhongoza wezigelekeqe wabona ukuthi uSkip lo 
wayelishiyile igabade futhi ondlekile; wayeyibonile futhi nendlela 
abalandeli bakhe ayebasakasakaze ngayo, khona kunjalo nokho 
wayezethemba, ethi uzomfundisa isifundo lomafik’ izolo 
kasiyazi, ayembiza ngesicuthe sesilwi esasinolwazana lwekarate 
nolwesibhakela ezimpini ezazilawulwa yimithetho. 

Isicuthe sesilwi – yebo, uDube wayengakuvuma ukuthi lesi 
sifiki sasingaba nguwabo lapho beqhathwa, bededelwe ukuba 
badelisane, kodwa sasingalibona nje elidlalayo eziwengwini 
zaselokishini, okuyilapho uDube ayesazenzela khona igama? 
Isidlova lesi sasineqiniso ukuthi sasizokwenza esasidume ngakho, 
esasikwenza noma kubani owayezama ukubhekana naso. 
Sasingakakhohlwa nokho ukuthi zolo lokhu nje sasingalibonanga 
elidlalayo ekungeneni kwelokishi kumuntu esasingamazi, kodwa 
saziduduza ngokuthi hhiya, kwakube ngenxa yokunganaki nje. 
Wayesithathelele singalindele kulwiswa, sazumeka. 

Besemi kanjalo bebhekene, uSkip wabona ukuthi 
isidlwangudlwangu sesidlakela lesi sasizokwethembela esihlukwini 
nasemandleni ukuze sinqobe. Amasu aso obuqili wayezowanqoba 
ngokusiyenga kuphela. Kwakuzodingeka amyenge uDube 

100 



aze acabange ukuthi uyanqoba, bese emthathelela engazelele. 
USkip wayekwazi njengoba ayezazi okwakuzokwenzeka 
kuye uma nje eke wehlulwa. Umoya wobudlali, imithetho 
kaMarquis waseQueensberry – kwakhona nje ukucabanga 
ukuthi uDube okungenani wayeke wezwa nje-ke ngento enjalo, 
kwakufana nokucabanga ukuthi ingwe ingadla iphalishi. Ngoba 
wayengumakad’ ebona uSkip, esazi ukuthi umoya wobudlali 
wawuphelela othangweni lwesikole, wabona ukuthi naye 
kwakuzodingeka alingise uDube, asebenzise wona lawo maqhinga 
angalungile uma eqonde ukunqoba. 

Abanye baphenduka baqalaza kodwa uSkip wazibamba 
wangakuvumela ukulingeka. Wayeqaphele elindele ukuvika 
ngenkathi kuqhamuka unyawo luza enyongeni. Waluhlangabeza 
okonyazi, savuma phansi isiqhwaga, saze sathola nombhanselo 
wonyawo ezimbanjeni. Savuka masinyane kangangoba kwathi 
hlaka ezibukelini ziqhela endleleni. Singakaqedi kwakusukuma, 
sajikijela isihlalo kuSkip, kodwa sasingenamfutho; sashaya 
odongeni nje asaze salimaza muntu. Ngaleso sikhathi uDube 
wayesemi ngezinyawo futhi, esehefuzela futhi esexwayile 
kunakuqala. Wayebonakala ngisho nasebusweni nje ukuthi 
wayengafuni ukujivazwa ngokuvuswa othulini zisuka nje. 

Waqala ukuhlokoloza egobele phambili, eshaya umlozi kuhle 
komshayi sibhakela ecasulwa ubudlabha besitha sakhe. USkip 
akazange amdide lawa macebo, noma ake wahlehliseka kabana 
ezungeza izibukeli. UDube wamxina kwaba sobala ukuthi 
wayehlose okuthile, zaya ngokuya zishesha izingalo zakhe, kwaze 
kwaqala ukuzwela manje kuSkip ukuqaphela lezi zibhakela ebe 
ehlehla. 

Ebona sengathi uyanqoba uDube, wazizwa eneqholo, 

101 



wacuthela isikhala. Wayazi ukuthi wayengeke aqhubeke 
nokuhlokoloza isikhathi eside egobele phambili kanjalo, ngoba 
uSkip yena wayengahefuzeli. Wayesefuna batholane phezulu 
manje babhuquzisane phansi ukuze isisindo sakhe namaqhinga 
akhe anesihluku kuyihambise ngendlela eyayithandwa nguye 
impi. 

Kodwa uSkip wayibona ingozi. Kunokuzama ukuphunyula 
azisindise ekubanjweni ngobhongwana okwakuzomqulekisa 
kungakabiphi, waphakamisa ikhanda wavula umlomo, iminwe 
eyayibhekiswe phansi kuye yangena kuwo. 

Pho! Iqinile yini imihlathi yomuntu! EkaSkip yayifana 
nezingcingo zensimbi, amazinyo akhe ayidlavaza aye afika 
ethanjeni iminwe kaDube; wabhongisa okwenkunzi ngenxa 
yobuhlungu, wawudedela uqhoqhoqho kaSkip ukuze akhulule 
iminwe yakhe okwakungathi yayikade ibanjwe wudlawu. 

USkip wayesesethubeni ngoba wayesenezandla ezimbili kanti 
kuDube sase sisinye. Wazisebenzisa zombili ukuphebeza isibhakela 
esasiqondiswe kuye esilevini, esalokhu esithe ngqi ngemihlathi 
njalo belu isandla sokudla sikaDube. Wajiyoza wajanqula kakhulu 
ngomzimba uDube kangangoba uSkip akakwazanga ukuqhubeka 
nokusibamba. Kwakhahleleka elinye ibhentshi, uSkip waye 
wawela laphaya; wasukuma uDube wamunca isandla sakhe esase 
siconsa igazi. 

102 



Wabe esekhipha ummese ayengehlukani nawo. Ezinye izibukeli 
zamemeza zakhuza zikhombisa ukungeneliseki lapho ingalo 
yakhe iya ngemuva, kodwa wayesebenzisa isandla sokunxele, 
ngakho-ke washweba. Ummese wadlula ekhanda likaSkip waye 
wathi ntshi esihlalweni. Izibukeli zaqale zagqolozela isibambo 
sommese esasivevezela, zase zibuka amehlo akhazimulayo kaDube 
owayesefana nombulali ayengase abe nguye kalula. 

“Ngedluliseni! Sekwanele manje!” 

KwakunguHank Radebe owayetshelwe ephandle 
ngokuhlaselwa kukaRod. Ngaphakathi ehholo, wayesezwile 
ukuthi umuntu ongaziwa owayelwa noDube nguye 
owayelamulele uRod. 

UDube wathi angabona umuntu wesibazi esondela, ulaka 

lwakhe lwashabalala. 

“Heit, Hank! Waqhamuka ngingakulindele.” 

“Yes! Ivan, zishaphi la? Ngizwa kuthiwa benipanel beater 

uMpulo.” 

“Angikaze ngisibeke mina esami isandla kulowo mdlwane.” 

“Kodwa izimpintshi zakho uziyekile zamravaza.” 

“Ubengethukile, yikho nje.” 

“Kodwa-ke mina angitshelwanga lokho. Themba, woza la.” 

UThemba weza ezihudula, wachusha esikhaleni esase sivuleke 

kuso leso siminyaminya sesixuku. 

“UMpulo uzethukile izimpintshi zika-Ivan?” 

Zayima emthumeni kuThemba. Eke walokotha nje kwaba 
khona ambheca ngecala elingekho, wayezowukhomba umuzi 
onotshwala kuRod, mhlawumbe nakuHank imbala. Kodwa futhi 
uma icala wayelibeka ezidlamlilweni zika-Ivan, zazizomlalela 

103 



unyendle kamuva zimenabise ngesibhaxu; wayephakathi kwetshe 
nembokodo. 

“Inamanga le ngulube!” NguRod lowo, izwi lakhe lisika 
njengensingo lizwakala ngaphezu kobuwelewele bamazwi. “Leli 
khonde lihlangene nezimpintshi zalo bavele bangithelekela nje 
ngaphandle kwesizathu.” 

“Sekwanele ngakimi,” kwaphendula uHank. “Ivan, uzicelele 
wena lokhu.” 

“Hhayi Hank, awukahle!” 

Akekho phakathi kukaDube nabalandeli bakhe 
owayengalokotha aqophisane noRadebe. Hhayi ngoba 
ayeyisidlakela kunabo bonke behlangene nje kuphela, kodwa 
futhi wayeyisikhulu esiphezulu kumaTigers, akekho-ke umuntu 
owayengalokotha aphikisane nawo. 

“Hank, lalela! Awuzwanga kahle!” 

“Cha, akunjalo. Ngizokufundisa isifundo ukuze ungaphinde 
uhlomekele ngasezimpintshini zami.” 

Ngale kokwanda ngamazwi, uHank wazifikela qathatha. 
Izingalo zakhe ezinkulukazi zaziphambana njengezigqiki enjinini 
yemoto. UDube wathola amangwevu aba mabili nje, wavuthukela 
phansi. UHank wambukisa okwamafinyila engumfunzana laphaya 
phansi equlekile. “Lowaya munwe uzodinga ukubhandishwa 
ungaze ubhibhe,” kwasho yena, kande aphendukele kuSkip, 
“Ungumngane kaMpulo?” 

“Eh, eqinisweni sihlangane khona la,” kwaphendula uSkip, 
engaqambi manga. 

“Kuthiwa usindise uMpulo kuleli viyo lezidlamlilo zika-Ivan.” 

“Ehe, mncanyana nje bandla.” 

“Bekudingeka isibindi ukubhekana naleziya zimbuzimawa. 

Ngiyajabula ukuthi sazane.” 

104 



Manje kwase kuyithuba likaSkip ukuba neyakhe iminwe 
impintshwe yisandla sokudla esikhulukazi sikaHank; nokho 
okwamthatha kunakho konke kule nkunzimalanga ayeyiqabuka 
akubanga ubudlakela bayo, kodwa kwaba yisibazi esasisebusweni. 

“Izobuye ibonane.” UHank waqhweba uRod baphuma naye 

ehholo. 

“Uzizwa unjani, kodwa abakulimazanga labaya bafana?” 

“Lutho,” kwaphendula uRod. 

“Ngempela?” 

“Ngiright,” kuphikelela uRod. Akaligwinyanga, kwamsuka 

ukukhwehlela. 
UHank walinda kwaze kwadamba. “Kukhona enye ijob 

esiphezu kwayo,” kwasho yena, “uma usuyilungele.” 

“Nhloboni yejob?” 

“Siya kobamba ibhange.” 

“Sengathi ingcono-ke leyo.” 

“Yigatsha elikuPunjab Street. Ngifuna kushayele wena 

njengakuqala. Kuzoba khona nabanye ababili.” 

“Obani labo?” 

“Omunye nguThemba Ngubane.” 

“Ngubane?” 

“Ja. Yini? Uright uThemba.” UHank wayeseyizwile indaba 
yokusala komfundi ku-Orchid Avenue nokubuya kwakhe 
ngezinyawo echusha emaphoyiseni evimbile. Wachazeka 
ngesibindi esingako esasivumelana nokushayela kwakhe ebasindisa 
ngemuva kokugqekeza kwabo lapho kugcinwa khona izimpahla. 
“Akanalutho,” kugcizelela yena. 

URod yena wayesakhumbula indlela uThemba ayenyamalale 
ngokushesha ngayo ehholo ngaphambi kokunephulana 

105 



kwezinkunzi nendlela ayezihlangule ngayo, ezishaya ongazi 
ukuthi kwakuqale kanjani. URod wayengasangabazi ukuthi 
umfundi lo kwakungegwala, kwakuyinina; kodwa kashongo 
lutho. Uma uHank ayengakwazi ukuzibonela abasizi bakhe, lokho 
kwakungedokwe ligayelwe uRod. 

“Ungahleki-ke,” kwasho uHank, “ngu-Ivan Dube.” 

“Usho leya mbodla ebizama ukubulala uSkip?” 

“USkip? Bengithi uthe igama lakhe ngu-Isaac Bhengu.” 

URod kwathi makazibulale. “Uke abizwe nakanjalo. Manje 

uDube? Uyayethemba leya mbodla?” 

“Lalela la,” kuphendula uHank, “uright u-Ivan, inqobo nje 
uma kukhona ozomnikeza imiyalelo. Uziphathisa okwembodla 
uma eyedwa.” 

“Mina angiyiboni into engathathwa yilowaya; kuyophela 
inyanga exakwe ngamabhandishi. Simshiye kwaluhhohho 
emihleke kangakaya!” 

Wahleka uHank. “Wena wazi lokho kuphela. UDube 
unenkani njengomnyuzi. Kusasa uyobe ekwaluhhohho ehamba 
efuna uzangqwashi angamphaphamisa.” 

“Hhayi, nguwe owazi kangcono,” kuvuma uRod. “Ishawa nini 
le job?” 

“Ngesonto elizayo. Angeke uthole ngaphansi 
kwezinkulungwane ezintathu kuyo.” 

106 



15 


Uskip akalandelanga ngesikhathi oRod noHank sebephuma 
ehholo. Phela yena noRod babengabantu abangazani, 
kanti futhi vele nje babengeke bakwazi ukuxoxa kukhona 
uHank. Ngakho wazindezindela imizuzwana engemingaki 
nje, naye wabuye wahamba. Ayikho into ayesangayihlalela 
endaweni eyayinobudlova kangakaya. Umgengana kaDube 
wawusematasatasa uzama ukuvusa ubhongoza wawo 
owayegingqwe phansi ngamankomane, ngakho engabonakali 
esangakhuza ibuya, kodwa-ke umuntu angezazi lezi zinto! 

Wathi angaphenya esinyokothweni uSkip, wanqamula 
umgwaqo eqonde ehostela lamadoda. Umphathi wehostela, 
owayematasatasa elawula ukulungiswa kokudla kwakusihlwa, 
waqalaza ngesasasa lapho uSkip esondela. “Kukhona 
engingakusiza ngakho?” 

USkip wachaza ukuthi wayenomyalezo womuntu owayehlala 
lapho ehostela, igama lakhe kunguMoses Mpulo. 

“Akekho la.” 

“Kodwa phela uzobuya azodla ukudla kwakusihlwa, ngakho 
ngizomshiyela umyalezo.” 

“Ngeke abuye azodla ukudla kwakusihlwa,” kwaphendula 
umphathi wehostela ngezwi ayengakaze aliphakamise nakanye, 
kodwa linambuzela likhombisa ukucikeka. “Uhambe namuhla 
ekuseni la ehostela; ngeke esabuya.” 

“Uhambe wayaphi?” 

“Ngingakwazi kanjani lokho? Uxolo kancane nje, 
nginomsebenzi ongihlalele.” 

Kunokuba ahambe uSkip, wamfumbathisa ishumi lamarandi 
umphathi wehostela. “Uyaphuthuma lo myalezo.” 

Umphathi wehostela wake wagqolozela iheheba eliluhlaza qede 

107 



wabheka uSkip, akaze athi vu. Kwakungejwayelekile ukuthola 
ithiphu enkulu kangako kumuntu owayebukeka eyisinaphungana 
nje, engakwejwayele futhi nokuthathwa ngendlela elawula 
kanjeyaya. Umhlaba wayesewazi ngokwanele, esazi ukuthi 
ayihlabi ngakumisa. 

“Akwanele lokho,” kuphendula uSkip, “kuzodingeka ube 
nesiqiniseko ukuthi lo myalezo uyawuthola uMpulo; ngithunywe 
nguHank Radebe,” enezela ngezwi elase linokwesabisa. 

Umphathi wehostela wayesebone kahle ukuthi wayekhuluma 
nomuntu okwakufanele amlalele. Ubuso bakhe obabulele 
abubonaze buguquke, kodwa izwi lakhe laqala ukuzithoba 
kancane. “Wena ngitshele umyalezo, mina ngizoqinisekisa ukuthi 
uMpulo uyawuthola.” 

“Ngizowubhala phansi,” kwasho uSkip. “Wena nginike 
iphepha nemvilophi.” 

Ngale kokudaza inkani, umphathi wehostela wathatha 
uSkip baya ehhovisi lakhe, wabe eselinda emnyango ngenkathi 
kusabhalwa umyalezo. Kwakhona nje ukuthi lawa madaphwana 
ayekwazi nokubhala, kwakukhombisa ukuthi ayengelona uzulane 
lukamahlalela olwazi ukuhamba lucela ukudla nje. Njengoba 
ayazana nawoRadebe nje, kwakungenzeka kube ayexhumene 
ngandlela thize namaTigers ukusebenza kwakhe okwakusemseni 
wawo. Uma ayenabangani abanamandla, mhlawumbe 
nakuMpulo kwakunjalo. Umphathi wehostela waqala manje 
ukuzisola ngokuxosha kwakhe uMpulo ekuseni ngalelo langa. 
Zazanele izitha ayenazo, engazidingi ezinye. 

Ngesikhathi umphathi wehostela esamile elindile, uSkip 
wahlala phansi etafuleni wabhala incwadi ngesiNgisi ecela ukuba 
bahlangane efulethini ngakusasa kebabhunge: Briefing essential. 
Suggest meeting at flat tomorrow night. S. Wathi angaqeda wabe 

108 



eseligoqa iphepha walifaka emvilophini, wayivala ngaphambi 
kokuyinika umphathi wehostela. “Kungaba ngcono uma lo 
myalezo uMpulo engawuthola ngokushesha okungenzeka.” 

USkip wamphonsa elibi iso elexwayisayo umphathi wehostela 
sengathi wayezama ukugcizelela ukuthi kwakungaba ngcono 
asigcine leso sethembiso. Ukukubeka ngokusobala ukuthi 
wayenomyalezo kaRod kwakuphambene nomthetho owawuthi 
kwakufanele kungabi bikho ukuxhumana okubonakalayo 
phakathi kwakhe nomsizi wakhe uma besahlala eSililo, kodwa 
wabona kungasasho lutho lokho ngoba vele wayebonakele 
ekhuluma noRod noHank kwaluhhohho. 

USkip wasuka ehostela waqonda ekhaya kwa-J 1017 
lapho afike wemukelwa nguPhendukile Mazibuko ngezandla 
ezifudumele, ethokoza ukubona isiqashi sakwakhe sibuya 

lingakashoni njengomuntu owethembekile. 

“Linjani inxeba engalweni manje?” 

“Selingcono, Mama.” 

“Ake ngishintshe ibhandishi.” 

Ekuvumeni kwakhe ukunakekelwa uSkip, uPhendukile 
wathola ukuthi wayesephinde walimala futhi, esenemihuzuko, 
kuvuvukele, kudumbile, kunjeya! Ngabe wayesephinde 
waphonseka komunye futhi umsele? USkip wamtshela ukuthi 
wayethelekelwe yiqulu lezigebengu kwaluhhohho, okwakuliqiniso 
futhi; akummangalisanga lokhu uPhendukile. 

“Uyafika kule ndawo,” emexwayisa, “awazi ukuthi igcwele 
izinswelaboya. Kufuneka uqaphele lapho uhamba khona.” 

“Sengiyabona, Mama.” 

Etafuleni lokudla kwakuhliswa, uPhendukile wajabula 
ukubona ukuthi uSkip wayesekuthanda ukudla, washaya 
wakhothuluza epuletini lakhe. Ngemuva kokudla, akayiphindanga 

109 



eyokuthi shelele avakashele umngane; kunalokho wathi uzosheshe 
ayozilahla embhedeni. 

“Ngibonga kakhulu, Mama, ngiyethemba unezanele.” 

Wahleka uPhendukile. “Ziningi kabi zingenela ngisho 
nabazukulu bami imbala.” 

Wavula ibhokisi lakhe lensimbi elaligcwele izingubo zokulala, 
amathawula namashidi, waqhweba uSkip ukuba azozibonela. 

“Zinhle impela, Mama, zisanuka isitolo. Wawusebenza esitolo 
uzithola ngesaphulelo yini?” 

UPhendukile wamamatheka. “Ngendlela osewahlala ngayo 
emakhaya awusakwazi ngisho nokubona induku?” 

Induku phela yizimpahla ezazebiwa yizisebenzi lapho zisebenza 
khona. Izisebenzi eziningi zaziyishaya induku futhi kungekho 
muntu owayebona ububi kulokho. Ngoba abaqashi abamhlophe 
babeziholela ubala kangakaya, nabo kwakubafanele ukukholiswa 
ngandlela thize; eqinisweni lilonke, isisebenzi sasisuke sizithathela 
lokho okwakufanele ngabe vele sikunikiwe. 

Empeleni, abeLungu bona ngokwabo babethembekile yini? 
Komunye umuzi uPhendukile ayeke wasebenza kuwo, igalaji 
laligcwele amathuluzi namathini amafutha ‘ayebolekwe’ ngu‘basi’ 
lapho ayengumakhenika khona kukhandwa izimoto. Omunye 
wawo‘mesisi’ bakhe wayengumhlengikazi; wawubona ngezitaki 
zamabhandishi nezikavolo zitakwe emakhabetheni! Konke 
kubuthwe esibhedlela! 

Induku kwakufanele umuntu ayishaye ngengqondo. Ekuqaleni 
kobusika, intombazane eyayisebenza ndawonye noPhendukile 
yashaya izingubo zokulala, naye izomthathela. Yayazi lapho 
umesisi ayefihla khona okhiye, yabe isimlinda umqashi wahamba 
eyolungisa ikhanda, kanti izosala ivule ekhabetheni okwakuhlala 

110 



kulo izingubo ikhiphe zibe mbili ezazigcine ngaphansi. 
Ayizishushumbisanga yaziyisa endlini yayo engemuva khona 
manjalo ngoba lokho kwakungase kube yingozi. Uma umesisi 
kwakuyile nhlobo ezinakayo izinto zayo, wayezosheshe asole bese 
kuba khona imibuzo, kokunye kuze kupheqululwe nasendlini 
engemuva. 

Njengomuntu owayezenzela iwashingi nje, akakwazanga 
kudaza nkani. Yayiqashwe ngokugcwele, inamandla kakhulu; 
uma umuntu ephambana nayo, yayingamnswinya nasekudleni, 
imumpimpe nakumesisi kuze kube uphuma ngesango 
nje bo. Kwakufanele umuntu ahlale emuhle kuyo, ade 
eyiphonsephonsela, yona imntshontshele amaphakethe oshukela, 
ibuye idamane imqhabulisa naseziphuzweni. 

USkip wamlalela umninimuzi elanda kwaze kwaphela ihora, 
wabe eseya kolala. Kulokhu akazange abe nankinga yokuqwasha 
ngoba wayekhathele eyingcuba etutshwe yimpi yakhe noDube, 
ecotshwe nawukuqwasha kwangayizolo. 

Ngakusasa wathi angahamba uPhendukile ukuya emsebenzini, 
uSkip waphindela embhedeni, wase ebuye ezithamelela isigcaki 
wafunda ezinye izahluko ezimbalwa encwadini ngoGeorge 
Washington kwaze kwashaya isikhathi sokuya kwaMashu. 

Wabamba ibhasi lantambama walandelisa ngesitimela 

111 



esasisuka esiteshini eThekwini. Wehla esiteshini kwaMashu ilanga 
selishonile, wakujabulela ukufika ekhaya ngomnyama ngoba 
wayengafuni ukubonwa ngabangane nabantu abamaziyo egqoke 
edlakazela kanjeyaya. 

Kwaba ukungena nje efulethini, into yokuqala kwaba 
ukukhumula izingubo ezingcolile engakaphuthumi endlini 
yokugezela. Amanzi ashisayo ayengabaselwe njengoba yena Skip 
ayekade engekho nje, ngakho wavulela isihlambi sabandayo. 
Wazizwa esengomunye umuntu lapho esegqoke izingubo 
ezihlanzekile. Wabe eseya endlini yokuphumula, wafike washaya 
inombolo yaseMeadowlands. 

“Hi!” 

“Skip!” kwasho izwi lika-Elizabeth Luthuli. “Bese 

ngikhathazekile ngawe.” 

“Konje ngobani nje?” 

“Skip, awuyeke ukudlala, ngiyakucela! Wathi unomsebenzi 
onzima ngakho uzoshayela phansi, bengikhathazeke ngakhona-ke. 
Ngishaye ucingo izolo ebusuku nasekuseni namuhla, nakhu-ke 
ubungakabuyi. Usuku lonke bengizibuza ukuthi ingabe ukuluphi 
uhlobo lwenkinga. Ngifisa sengathi ngabe awukude kangaka.” 

“Ngiyalazi ikhambi laleyo nkinga.” 

“Ungayiqali phansi futhi leyo mpikiswano, ngiyakucela; 

112 



uyasazi isimo. Nginomsebenzi la, ngizimisele ngawo.” 

“Ubaluleke ngaphezu kwakho konke kwenye ingxenye yempilo 

yami.” 

“Ingxenye enkulu.” 

“Kukhona nenye futhi ingxenye, Skip.” 

“Awuthi kengiyiqagele. Ukuthi uyanitha? Lezo zincwadi 

zesosiyoloji ozifundayo...?” 

“Nguwe, Skip. Uyakwazi lokho.” 

“Okusho ukuthi inhliziyo yakho ifana nenkampane yabantu 

abanezabelo, mina ngino-20%?” 

“Skip, usudlala ngami manje wena!” 

“30%?” 

“Skip, ngiyakuthanda!” 

Engakaphenduli, kwaba khona ongqongqoza ngesikhulu 
isankahlu emnyango wangaphambili wefulethi, kwaze kwezwa 
ngisho no-Elizabeth. “Skip, yini leyo?” kwabuza yena ethukile. 

“Ngicabanga ukuthi nguRod. Ngisayomvulela. Usale kahle, 
Mntakwethu. Ngizobuye ngikushayele uma eselele.” 

USkip wabeka phansi ucingo, wasuka waqonda emnyango 
ongaphambili engazi nanyaka, eneqiniso ukuthi wayezofica umsizi 
wakhe emi emnyango, kodwa ilambu lakhanyisa umfaniswano 
oluhlaza okwesibhakabhaka. 

Isivakashi kwakunguLefthenenti Prinsloo. 

113 



16 


Ukuswaca kukaskip kwashintsha kwaba ukumamatheka. 
“Hawu! Lefthenenti, bengingakulindele! Siyakwamukela 
eThekwini. Ngiyethemba ukuthi uvakashile nje.” 

Amehlo aluhlazana ephoyisa amkluluza kabi amjejemuza 
ngokweyisa. “Bengidlula nje Dlamini, ngifuna ukuqiniseka 
ukuthi ukhona endlini.” 

“Ngiyawubonga lowo musa wakho, Prinsloo. Kodwa usungaze 
uchithe isikhathi sakho esibalulekile ngami nje, lapho bengiyini 
nje mina? Khona kakade lapho bengingaze ngingabi bikho ngani 
nje endlini?” 

“Ubungekho izolo ebusuku.” 

“Bengiye esithombeni izolo ebusuku. Manje pho?” 

“Budlangile ubugebengu kulezi zinsuku,” kwasho uPrinsloo, 
ehlise umoya sengathi wayephindaphinda umlolozelo. 
“Bekungenzeka kugqekezwe la.” 

“Wehlisiwe yini, Prinsloo? Usuthunywa ukuba uhambe 
uthatha izitatimende kuhle kwethwasa lephoyisa? Ngavele 
ngabona ukuthi kuyogcina kanje.” 

Ubuso bephoyisa obumacashacasha badonseka, labitoza 
ngenxa yokuthukuthela. “Okay, Dlamini, uthi ifulethi lakho 
alibalulekile? Uthi singakhathazeki thina noma lingagqekezwa, 
eh?” 

“Angishongo njalo.” 

“Inkinga yakho, Dlamini, ukuthi awazi ukuthi kungani 
sinombutho wamaphoyisa, mhlawumbe yikho nje uzama 
nokusenzela umsebenzi wethu. Ake ulalele lapha-ke ngikutshele, 
namuhla ebusuku ngibone umadakeni egqoke ijezi elinokhololo 
ozungeze intamo eqhamuka ngemuva engena kulawa mafulethi.” 

“Akulona icala lelo, Lefthenenti.” 

114 



“Ubekwa yini nje umadakeni endaweni enje? Ngike ngaphinda 
ngambona nje, ngiyomphonsa phakathi.” 

“Ngokusoleka nje, okokuqala. Ukuthwabaza nje. Ukungena 
ngaphandle kwemvume. Kuningi engingambheca ngakho.” 

“Ukhumbule ukuthi kufanele umbeke icala elinesisindo. 
Kukaningi ngizwa amaphoyisa ethethiselwa ukuchitha isikhathi 
senkantolo.” 

UPrinsloo wahwaqabala. “Okay, Dlamini, kuyamangalisa 
khona; kodwa sizohlangana enkantolo kuzo lezi zinsuku nje 
ngecala okungekho mmeli oyolinqoba. Ngiyokwenza noma 
yini ukuze ngikuphonse phakathi,” ulefthenenti washo embuka 
ngelibi iso leli qede washingila wamshiya kanjalo. 

USkip wamlinda waze wayofika ezitebhisini, wabe 
esephenduka ebuyela endlini. Wathi engakasivali isicabha, memfu 
isithunzana emathunzini ephasishini, seza ngakuye sihamba 
siqhugela. 

“Hullo, Rod. Ekugcineni usufikile.” 

“Ubani lowaya mxhaka?” kubuza uRod. 

“NguPrinsloo. Uvela eSoweto. Kufanele ukuba uyamazi?” 

“Ngake ngezwa ngaye. Kuthiwa ungelinye lalawo maphoyisa 

angawi ngoba enezixebedu zezinyawo. Ufunani?” 
“Kanti ahlupha kancane yini amaphoyisa?” kusho uSkip, 

“nakho-ke nami sengimcasula. Ngena, Rod. Uzizwa unjani?” 

“Ungathi ngihamba ngaphezu kwamagagasi.” 

“Ufuna ngikunikeni? Isiphuzo, uhlaza noma ukungena 

emanzini?” 

“Ngizokhetha iskotshi bese ngilandelisa ngamanzi.” 

Wathi esesendlini yokugezela uRod, uSkip wabe eshayela 

u-Elizabeth ucingo futhi; kulokhu akubanga khona mazwi 

115 



aneziswana. “Okay, Mntakwethu,” kwasho yena ngemuva 
kwemizuzu elishumi nanhlanu bezingqumuzela phansi, 
“sengizovala ngoba nakhu sengathi uRod useyabuya. Kodwa 
kunye vo engithanda ukuba ukwazi. Nginomuntu oyedwa vo 
empilweni yami.” 

“Uhlala eMeadowlands; uyangihlanyisa.” 

Ngemuva kokudla kwakusihlwa, laba balisa bobabili bahlala 
eduze kwehitha bazithamunda izindaba. URod owayezigqume 
ngengubo yokulala, wayithatha indaba yokugqekeza kwabo 
okwakungaphumelelanga neyokuxoshwa kwakhe ehostela. 

“Ulalephi izolo?” kubuza uSkip. 

“KwaDaddy Langa, kodwa ungakhathazeki, sengiphindele 
ehostela futhi. Umyalezo wakho umethusile umphathi wehostela, 
washintsha ukubheka; akakhohliwe ngiyisikhudlwana.” URod 
wabe esexoxa neyokubunganyelwa kwakhe yizindlavini zikaDube 
kwaluhhohho neyokuhlamukwa kwakhe nguThemba. 

“Yilapho engiqhamuke khona-ke,” kusho uSkip. “Angithandi 
ukuba ungene ebugebengwini kanje. Kukhona okushilo 
ngokubamba igatsha lasebhange.” 

“UHank uthi kulula njengokuboshelwa ukungena lapho 
ungavunyelwe khona.” 

“Kanti-ke akulula neze kangako,” kusho uSkip. “Bekufanele 
ngikuphindisele emuva eGoli.” 

“Hhayi, lalela la. Ihleliwe lejob, ngeke kuqhume smokwe, izolunga. 
Izohamba kanje...” Wachaza ukuthi ngoLwesibili ekuseni uHank 
wayezokweba imoto ayishayele iye endaweni okwakuzovunyelwana 
ngayo kuPunjab Street. URod yena wayezoyithatha ayipake eduze 
komnyango wegatsha lasebhange. Ngehora leshumi uHank 
noThemba babezongena ebhange baye ematafuleni okugcwaliselwa 
kuwo amafomu. Kwakuzothi besafulathele othela, badlubhe izinkawu 

116 



bazemboze ubuso, bakhipha izibhamu zabo; uHank aqonde 
ekhawunteni aphoqe uthela ukuba alayishe imali engamaphepha 
ayigcwalise isaka ngenkathi uThemba ejamise kwasani elapho. 

“Angikutshele lokhu zibekwa nje,” kusho uSkip, “ngeke nifike 
eSililo ngoba amaphoyisa azobe eseyichazelwe imoto yenu.” 

“Kakade asiqondile ukufika khona,” kuphendula uRod. 
“Siyokweqa imigwaqo embalwa bese sithatha enye imoto.” 

“Ake sithi aniyitholi?” 

“Ngeke singayitholi. UHank yincushe ekugqekezeni izimoto.” 

“Angaba yincushe, kodwa ukugqekeza kuthatha isikhathi. 
Kungenzeka ningayitholi, kanti mhlawumbe namaphoyisa ayobe 
esezithendeni zenu.” 

“Manje pho yini esingayenza?” 

“Ngisayicabanga,” kusho uSkip. “Kukhona esengikucabangile. 

Kunganjani nintshontshe imoto yami?” 

“Eyakho?” 

“Ehhe, ningayekelani? Ngingayishiya ipakwe kude buduze 

nasegatsheni lasebhange.” 

“Kodwa wena Skip akufanele ungene kulezi zinto zamaTigers.” 

“Ngeke ngingene. Ngiyontshontshelwa imoto nje kuphela. 
Udaba ngiyolubika emaphoyiseni njengokwejwayelekile, kuthi 
kamuva itholakale ishiywe eSililo.” 

“Kodwa kungenzeka kudutshulwane, ufuna imoto yakho ibe 
zimbobombobo?” 

117 



“Yikhona okungcono kunokuba uboshwe.” 

Washo uSkip ekhombisa uRod iphepha elithambile 
elingenalutho elimunca amanzi. “Yini le?” kubuza umsizi. 

“Ngiyithole ngaphakathi kule mvilophi okuthiwa 
mangiyihambise kumlisa onesibazi osesithombeni.” 

“Ayinalutho? Uke wacabanga ngoyinki ongabonakali?” 

“Ngike ngazama ukuyimanzisa nokuyifudumeza,” kuphendula 
uSkip, “kodwa akubonakali lutho. Kakade khona angisiye mina 
usokhemisi, kodwa ngiyasola sengathi kumane kuyathiphaziswa 
nje ngale ncwadi.” 

“Kodwa pho yini uStark akukhokhele inkulungwane nohhafu 
ukuba uhambise iphepha elingenalutho kumuntu okungenzeka 
ukuthi mhlawumbe akekho?” 

“Ngicabanga ukuthi ukhona,” kwasho uSkip. “Kuze kube 
manje, sesibone abanye ababili abanesibazi esifanayo: u-Alpheus 
noHank Radebe, ngifunga ngiyagomela futhi ukuthi umuntu 
osemphemeni wendlwana ephambi komnyango waleya ndlu 
unaso naye, into bekumnyama nami ngijahe ukwedlula kuye. 
Lesi sibazi mina ngisibona sisaluphawu thizeni; uma siyilo, 
kusho ukuthi bayizimbila zantabanye. Kodwa uma u-Alpheus 
eyilungu, yini pho athume mina ukuba ngixhumane noMnu. X? 
Kungani engasebenzisani ngqo nomlisa lowo. Mhlawumbe leli 

118 



phepha liyefana ne‘chashazi elimnyama’. Wake wasifunda Isisulu 
Sabaphangi?” 

“Ukungafundi!” kuphendula uSkip. “Hhayi-ke, kodwa 
sisadukuza oswini. Enye into engizibuza yona ukuthi uthisha 
wami wakudala, uWashington Shembe, yena uxhumaphi 
kule mpicabadala; unesithombe esifana nse nengasikhonjiswa 
nguStark. INhlwathi nayo iyathinteka la.” 

“Ubani iNhlwathi?” 

“Umabhalane ehhovisi laselokishini. Awukaze umbone yini?” 

“Ngenhlanhla cha; kodwa ngiyambona umuntu omshoyo, leya 

ndwaxa egwazisayo.” 

“Linye elakhe, siyoze sihlangane. Kodwa kuqala kusafanele 
ngiphinde ngivakashele emjondolo kaShembe. Uma umuntu 
omdala kukhona akwaziyo, nami kufanele ngikwazi. Rod, 
ubukeka ukhathele, sekuyisikhathi sokuyolala.” 

URod wazamula kodwa akasheshanga ukuhamba endlini 
yokuphumula. Ayefuna ukukusho kwamthatha isikhathi 

ukukwazi ukukubeka. 

“Mayelana nalesiya sidumo sakwaluhhohho . . . ngiyabonga.” 

“Ubongani?” 

“Nawe bewungangenwa ngamanzi emadolweni, uthalalise 
ungazi, njengoThemba; kodwa awuzange.” 

“Ngakhokha ngikufundisa,” kwaphendula uSkip, “bengingekeke 
ngingayivikeli imali yami.” 

Kwathi kungavaleka umnyango wasekamelweni lokulala, 
uSkip wake wahlala nje wagqolozela izinsimbi ezibomvu zehitha, 
ecabanga ukuthi umuntu empeleni owayefanele ukubongwa, 
kwakunguHank Radebe. Ukuba ubhongoza wezigelekeqe 
akaqhamukanga ngalesiya sikhathi, bobabili benoRod 
kwakungabe kukhulunywa nje basesibhedlela, balimele baphelile. 

119 



USkip wayazi ukuthi kukhona lapho kuphela khona isibindi 
kuqale ubuphukuphuku, kodwa wayengazi ukuthi kukuphi. 
Wayenguphuma silwe kwasebunganeni bakhe. Indaba yabo 
benoPhumulani yayiwubufakazi obucacile balokho. 

Kwakuthi uma uSkip ecela inselelo kuPhumulani, zimnethe 
abe mayoywana, bonke bacabange ukuthi uzwe kahle ngeke 
aphinde; kodwa wayephikelela elokhu ekhuza ibuya ephindelela. 
Babelwa nsuku zonke, noPhumulani waze wakhathala yimpi 
eyayingasapheli. Kwaba aphume nobomvu mhla unina kaSkip 
ethatha umfana wakhe ethutha eseyofuna umsebenzi eThekwini. 

Wasala ekhunjulwa endaweni njengomfana owayengalokothi 
athi maluju. 

120 



17 


Ngakusasa ekuseni ukusa kwaziwa yibo oSkip noRod, 
badlubha ezabo zaseSililo. Ngenkathi besadla ukudla 
okuphuthumayo kwasekuseni, banquma ukulandela icebo labo 
lokuhamba ngokwehlukana. URod waphuma kuqala efulethini 
emuva kokuba sebevumelene noSkip ukuthi babezohlangana 
kuphi. Bavumelana ngokuthi uRod wayezofika kwa-J 1017 
kuzosa kubanjwe ibhange, ukuze uSkip amnikeze ukhiye wemoto 
amtshele nokuthi yayizobe ipakwephi. 

USkip walinda eminye imizuzu emihlanu, waphuma 
amabombo ewabhekise esiteshini, kodwa kwathi lapho evula 
isicabha sangaphambili, wezwa egazini nje ukuthi wayecushelwe 
ugibe. 

Waphindela efulethini wadabula ekamelweni lokuphumula, 
wanyathuza ngokukhulu ukuqaphela eqonde ezinsimbini 
ezisonqenqemeni ezisasihenqo ezivimbela ukuwela phansi, 
walunguza ngale. Hha! Nebala, njengokusola kwakhe, nansiya 
imoto yamaphoyisa ipakwe laphaya ezansi; wahle wazibonela 
nje ukuthi nakanjani kuyoba nguPrinsloo-ke olaphaya phakathi, 
kodwa kwakusemnyama kakhulu, engeke abe nesiqiniseko. 

Kwakungelukhuni ukubona ingqondo kalefthenenti. 
Wayelinde ukuba uSkip aphume efulethini emadlakadlaka bese 
embamba oqotsheni nomazisi womgunyathi: elibi icala leli. 

Zazimbili izindlela zokulibhuntshisa leli cebo likaPrinsloo. 
Wayengase aphathe umazisi wakhe wangempela, kodwa 
kwakungamdalela inkinga ukuphatha lo mazisi eSililo. Okunye 
kwakungaba ukuphuma efulethini angaboshwa, kanjani kodwa? 
Noma kanjani uPrinsloo wayebeke umuntu owayeqaphe 
ngemuva. 

Ukuze abe nesiqiniseko, uSkip wajikela ngasemnyango 
wasekhishini wawuvula kancane; nempela walibona iphoyisa 

121 



lomuntu likhuluma nomunye wabahlanza ifulethi laphaya phansi. 
Uma wayephuma ngezitebhisi, wayeyofika phansi sekukudala 
iphoyisa limlindile. 

Isisebenzi sasefulethini esasihlezi lapho siphunga itiye ngemaki, 
sabukeka simangele nje lapho kungena uSkip edlula kuso, nokho 
asishongo lutho. Sakhamisa nje, ikakhulukazi lapho uSkip ethatha 
omunye wemishanelo ehamba nawo edabula ebaleni. 

Iphoyisa elimnyama lalisaxoxa nomuntu ohlanzayo 
ngasesangweni. Lambuka nje lo muntu owayeza ngakulo 
ephethe umshanelo, kodwa phinde ukubona ukuthi 
kwakunguye kanye lo elalilinde ukumbopha, waze wasondela 
ngamagxathu aseshumini. Kwase kusemuva kwendaba. 
USkip wayesegijimisa okwenyamazane ebheke esangweni. 
Lathi liyazama ukumvimba iphoyisa, lahlangana nomshanelo 
umpiza emoyeni uza njengomkhonto uqonde ngqo kulo, 
kwakungekho okunye elalingakwenza ngaphandle kokuphakamisa 
izandla liwunqake. Lasala kanjalo khona lapho limi nawo 
lithithibele, likhungathekile, kayimile njalo inyamazane yalo, 
yehla njalo ngomgwaqo igijima, yaye yanyamalala ezixukwini 
zabantu ezazilibangise esiteshini. Yabamba isitimela uPrinsloo 
engakakuzwa nakukuzwa okwakwenzekile. 

Ngakusasa uSkip wavakashela uWashington Shembe 
ngokwesibili. Washeshe waphuma ukuze afike emjondolo ikhehla 
lingakayokheli inqawe yalo yasekuseni; wayefuna ukulifica kahle 
lisaphile saka, ingqondo isaphelele. 

KwakuyiSonto ekuseni, kunemvunge yamazwi. Izingane 
zazigcwele yonke indawo: zimemeza, zigijima, zikhahlela 

122 



amabholana amancane omphebezo, ezinye zigingqana phansi 
othulini. Abanye abafana babegqoke izikhindi kuphela, ekuseni 
kangakaya; uSkip wayebuye ahlangane namadlanzana ayegqoke 
kahle, okungamantombazanyana kufake izigqoko namasokisi 
amhlophe, okungabafanyana khona kunyathela kuzizwe kudlubhe 
amabhantshi nawothayi. Lolu lusha lwalubheke esontweni, 
imvamisa luhamba nabazali balo. 

Ngenkathi uSkip enyathela ebaleni ngemuva lapho 
kunomjondolo kaShembe wawukhona, umninimuzi 
owayengowesifazane wamgqolozela ecabanga ukuthi wayeqoqa 
intela. Kwathi gidi uma embona edlulela emnyango kaShembe 
owawuvuliwe, efika elunguza. 

“Sawubona, Thisha.” 

“Joseph! Ngaze ngajabula ukukubona! Ngena. Kade 

ngakugcina!” 

“Yizinsuku ezintathu nje kuphela, Thisha.” 

“Awu! Ngempela?” UShembe wamamatheka enokudideka. 
Isikhathi ayesichitha ebhemile sasimephuca ingqondo yakhe 
yokubona isikhathi. “Hlala phansi, Joseph, ngikuthelele 
inkomishi yetiye.” 

USkip wahlala phansi ekesini wemukela imaki eyayenziwe 
ngethambo, kwaxoxwa. Kwathi lapho esebona uthisha wakhe 
wakudala eseqongqotha inqawe, wabona ukuthi wayesesalelwe 

123 



yimizuzu engamashumi amathathu nje vo yokuthola lokho 
ayekubabele. Wahlala amagqoza odabeni. 

“Ngiyakhumbula.” UShembe wabukeka ewujabulela 
lo mbuzo. “Ezinhle izithombe lezi, akunjalo? Ngiyala nje, 
zakukhumbuza leziya zinsuku zakudala esezadlula.” 

“Impela.” USkip wavele wahlala endabeni. “Kukhona esisodwa 
nje engasikha.” 

“Yisiphi leso?” 

“Ngicela ukukukhombisa.” 

“Ngingajabula kakhulu.” 

USkip wahosha imvilophi lapho yayihlala khona phakathi 
kwezincwadi, waphenya okwakuphakathi. 

“Lo muntu,” kwasho yena, ephakamise isithombe somuntu 
onesibazi, “sengathi ngiyamazi, kodwa angisazi ukuthi 
ngimazelaphi. Sasifunda naye?” 

“Yebo, Joseph.” 

USkip wanqekuzisa ikhanda. “Sengiyabona-ke.” 

“Wayengaphambili kwenu ngeminyakana.” 

“Wayengaphambili? Kanti kasifundanga kanyekanye 

esikoleni?” 

“Angikholwa.” 

“Pho yini ngimkhumbule? Akusenani-ke, kodwa wayenjani 

nje?” 

“Wayengumfundi ovelele, Joseph.” 

“Ngicela ukukukhumbuza, Thisha, ukuthi sengaba ngu-Isaac 

Bhengu.” 

“Awu, yebo. Umuntu useyakhohlwa bo!” 

“Kwakungubani igama lalo mfundi?” 

124 



“Ngebhadi angisalikhumbuli.” 

“Ukukhohlwa, Joseph, ngobunye bobuthakathaka bokuhamba 

kweminyaka.” 

“Bhengu, Thisha.” 

“Hawu kambe, Bhengu njalo. Ngiyaxolisa.” 

“Ukuphi manje lo mfundi, Thisha?” 

“Ngoba nakhu sengathi uthathekile ngaye, Bhengu, 

ungathanda ukumbona?” 

“Kakhulu.” 

“Ngizonihlanganisa-ke.” 

Kwamjabulisa uSkip ukubona inqubekela phambili 
ekugcineni, nokho wazizwa engeneme kahle ngokuvumela 
phezulu kangaka kukaShembe. Ngabe uthisha wakhe wakudala 
wayenenhloso yimbe ngokumxhumanisa nendoda enesibazi? 

“Ngingathokoza uma ungawusheshisa lo mhlangano, Thisha.” 

“Ngizokwenza ngokushesha lokho, Joseph, kodwa 

mangikwexwayise ngokuthi kukhona izinkingana.” 

“Zinkinga zini lezo?” 

“Lo muntu unesici anamahloni ngaso, kangangokuthi uhlala 

ezivalele endlini yakhe; usaphenduka inkom’ idla yodwa.” 

“Ngabe lokho kusho ukuthi ngeke ngikwazi ukumbona?” 

“Kusho ukuthi kuzoba lukhuni ukunihlanganisa. Kuzomele 

ngiye kombona.” 

“Uhlala kuphi?” 

“Khona la eSililo.” 

USkip wamgqolozela uShembe, ecabanga. “Uma eyinkom’ idla 

125 



yodwa, kuzokwenziwa yini pho avume ukukubona wena?” 

“Ngicabanga ukuthi uma ukhuluma ngesici uqonde isibazi 

esisebusweni bakhe.” 

“Yebo, kungabuye kube yini enye?” 

“Wasithola kanjani?” 

“Angazi, akabonaze angitshele.” 

Bho – uSkip ezicabangela yedwana – uyazi ukuthi kwenzekani, 
futhi negama lakhe uyalazi. Noma kanjani kukhona ongifihlela 
khona, khehla ndini, ngineqiniso lalokho! “Ngabe walimala 
engozini,” kubuza uSkip, “noma wahlinzwa?” 

UShembe wawugwema unoxhaka. “Ngingakutshela kanjani 
into kwamina engingayazi?” Izwi lakhe lase liqala ukunensa, eseya 
ngasekubeni yimpuphu yesiyothongo. USkip wabona ukuthi 
wayengeke esathola lutho ngalelo langa. Vele nje-ke nomjondolo 
kwakungasekude ushise njengesihogo. 

“Sekumele ngihambe, Thisha. Ngibongile ukungamukela 
kwakho.” 

“Elinye itiye?” kuvungama uShembe. 

“Cha, ngiyabonga. Ungawuhlela nini lo mhlangano?” 

“Ngiyoyibona... kusasa... iNdoda.” 

“INdoda?” 

“Ubizwa... ka... njalo...” USkip wagoba ukuze ezwe, kodwa 
kwakungasaphumi magama, umuntu omdala wayeseshisa 
obudala. Ubuso bakhe obushwabene base bushelela sengathi 
babuphululwa yisandla esingabonakali. 

USkip wayeke wafunda umbhalo ephepheni owawubhalwe 
yisazi sokusebenza kwengqondo owawuthi isidakwa nomhuqa 
wezidakamizwa banezinhloso ezishayisanayo. Isidakwa sifuna 
ukuphila impilo yaso ngokuphelele, ngakho siphuzela ukususa 

126 



lokho kungabaza nalokho kwesaba okusicindezela uma 
singadakiwe. Umhuqa wezidakamizwa wona awuyithandi 
impilo injengoba injalo, ngakho uphephela ezidakamizweni 
ukuze ubalekele emhlabeni wempilo emnandi. Ebuka umadala 
onguShembe elele lapho ezingutsheni zakhe ezazingamadixa, 
ebusweni ebukeka enelisekile eneme sengathi wayesekomunye 
umhlaba, uSkip wabona sengathi sasiqinisile isazi sokusebenza 
kwengqondo. 

127 



18 


Ngesikhathi uskip ephuma emkhukhwini ephumela 
ekukhanyeni kwelanga ngemuva kwendlu, waqhamukela 
emsindweni wengxabano endlini. 

“Uma ungayikhokhi intela,” kumemeza indoda ithukuthele, 
“uzokhishwa endlini.” 

“Ngeke nikwenze lokho!” kuphendula owesifazane, naye 
ememeza. 

“Uthi ngeke? Kulungile phela, uzobona. INhlwathi izofaka 
omunye umuntu. Izwa thina.” 

“Yicala lami yini uma indoda yami ikhuthuziwe ebhasini?” 
kubuza owesifazane. “Ibingakugwema kanjani lokho? Basike 
iphakethe lebhulukwe layo ngensingo bathatha isikhwama 
semali.” 

“Bengizolila ngidabuke ukuba bengingajahile,” kwaphendula 
indoda. 

“Ake nisixolele isonto libe linye nje.” 

“Akuxolelwa muntu.” 

“Nithi masikhokhe ngani uma imali isiyonakele?” 

“Dayisani ifenisha yenu, salukazi, ningaboleka kubangani, 
ningantshontsha nokuntshontsha. Kodwa ungangitsheli ukuthi 
anikwazi ukukhokha intela; phela lokho kusho ukuthi kufanele 
nihlale emgwaqweni.” 

“Sela ndini!” kwamemeza owesifazane. “Le nswelaboya le, 
ususwele bona nje kuphela wena, eqinisweni uyisilwane uqobo 
lwaso!” Amazwi akhe aphetha ngesililo ngoba indoda ayeqagulisana 
nayo yayisimqhase ngempama. Ngenkathi uSkip evula umnyango 
wasekhishini, wacishe washayana ngezifuba nale ndoda: isibheva 
esasisho ngezinkolombela zamehlo nobuso obuzisihla; sathi 
dlengelele, sathi khimilili ngasemnyango lapho sizithela kuSkip. 

128 



“Wena futhi!” kuqanganisa sona. 

USkip wavele wacabanga ukuthi kwase kuzoqala umzuliswano 
wesithathu-ke manje, ngakho wahlehlela ebaleni ukuze abe 
nendawo yokunyakaza, kodwa akwenzekanga lutho. U-Ivan 
wamnyonkoloza ngamehlo akhe amabi nje, wajokola ebheke 
esangweni. Wayesemuva ekuqoqeni kwakhe intela, engenaso 
isikhathi sokulwa. Futhi wayesefunde ukubuqaphela ubuchule 
bukaSkip. Lena kwakungeyona indawo kungesona futhi 
nesikhathi sokulungisa okwabo benoSkip. Isigebengu sansondo 
lesi sasimbeke ikhuthu, sithukuthele siveva, silinde ilanga 
lokumbamba lapho emncane khona uBhengu. Kwakuzobe 
kusebusuku kukhona abalandeli baso, kungekho Radebe eduzane. 

“Kusa kusa,” kwasho sona sivula isango, “kodwa wena, 
ulibambe lingashoni!” 

USkip naye wazibonela nje ukuthi kwakungekude baphinde 
batholane phezulu futhi nalesi sichwensi somdlwembe. 
Esehambile uDube, uSkip waphindela emuva wayokhuluma 

nowesifazane owayesambongoza ekhishini. 

“Mama,” kusho yena. 

“Hamba, suka la,” ebalisa, “ngiyeke ngizifele ngedwa.” 

“Kodwa kukhona engifuna ukukunika khona.” 

Kwathi ukuba owesifazane afike ngasemnyango, uSkip 

wamfumbathisa iphepha eliluhlaza leshumi lamarandi. 
“Ukukwelekelela ekukhokheni intela, Mama.” 

Owesifazane wamgqolozela sengathi wayesola ukuthi wayelele 
emqondweni. “Kodwa... yini le?... Ekabani le mali?” 

“Eyakho, Mama.” 

“Angiqondi kahle...” Wathi angabona ukuthi wayengaqonde 

129 



lutho olunye ngaphandle kokumsiza, wabonga kwaze 
kwadabukisa. “Ngeswele amazwi okubonga! INkosi ikubusise, 
ikwandisele!” 

Esathi uyasondela uSkip esakhiweni, memfu emnyango 
isigemfunga, sisho ngezinkonyane, seza sibheke ngakuyena. 
KwakunguHank Radebe, isibazi sakhe nobuso bakhe 
obumachofochofo bahlambuluka kwavela amazinyo lapho ebona 
umuntu owayelamulele uMpulo kwaluhhohho. 

“Siyabonana, Bhengu!” 

“Hi,” kuphendula uSkip, eqhubeka ngesiNgisi, “lihle izulu 

namuhla.” 

“Impela.” 

UHank wayesethi uyadlula ngesikhathi uSkip emmisa. 

“Kukhona umuntu engimfunayo la. Mhlawumbe ungangisiza.” 

“Ubani lowo muntu?” 

“Nangu.” Kwasho uSkip, ephaketheni lehembe lakhe ekhipha 
isithombe ayesithathe emjondolo kaShembe. UHank wasithi nhla 
kanye nje, ubuso bakhe obabuchachambile baguquka, wahlahla 
amehlo. 

“Usithathephi lesi sithombe, Bhengu?” 

130 



“Yindaba ende kabi leyo. Okubalulekile ukuthi ngiyamfuna lo 
muntu.” 

“Ngoba?” 

UHank wagqolozela uSkip sengathi wayengakukholwa 
ukungazi okungaka. “Kodwa, Bhengu, kufanele kungazi muntu.” 

“Ukuthini?” 

“Ngaye.” 

“O, ungubani igama lakhe?” 

“Akanagama. Simbiza ngeNdoda nje.” 

“INdoda?” 

“Hhayi, musa ukumemeza kangaka!” Kwakumangalisa 
ukubona umuntu owayezethemba njengoRadebe ethukile, ehlahle 
amehlo kangakaya, etatazela. 

“Umbuzo wokugcina-ke manje,” kwasho uSkip ekhulumela 
phansi egcizelela. “lesi sibazi esisebusweni kuyena siyefana 
nesakho. Ngabe sisho ukuthini?” 

Lapho uHank washwabana ulimi, washwashwatha kuhle 
okomkhovu, akakaze akhungatheke kangakaya. “Ayibuzwa 
imibuzo enjalo!” 

“Okay, Hank, vele ukhohlwe ukuthi sike sayikhuluma leyo 
nto. Ungixolele ngokukuhlupha.” USkip wayesethi uyahamba, 
kodwa iminwe kaHank emikhulukazi yamgxavula emkhonweni. 
“Isithombe, Bhengu, usithathephi? Kufanele ukuba ngabe 
asikho.” 

“Ngizothi ngifika nje ekhaya ngibe ngisidabula. Kulungile?” 

UHank walokhu esigqolozele njalo sengathi wayebuka ibhomu 

eyayingaqhuma noma nini. 

“Sidabule khona manje, Bhengu.” 

“Ngeke ngishiye izicucu zaso zisakazeke lapha phansi.” 

131 



kwaphendula uSkip sakumthethisa. “Kungcono kube ukufika nje 
ekhaya, ngisifake emlilweni; ngaleyo ndlela akekho oyophinde 
asibone.” Washo ewudonsa ngesinono umkhono wakhe esandleni 
sikaHank qede wahamba. 

USkip akaphendulanga ngoba wayebuka iMini inyelela 
ima phambi kwesakhiwo. Khona manjalo kwasuka isiyaluyalu 
ngale kothango. Omunye wabadlali abayizivakashi wayedlalise 
kabi umdlali wasemuva, kodwa unompempe wangamjezisa 
ngaphenathi, kanti phela abasekhaya babelindele lokho. Kwandiza 
amabhodlela emoyeni, inkundla yagcwala izihlwele. Abantu 
ababesemgwaqweni belula izintamo befuna ukubona isibhelu. 

Kodwa phinde uSkip, awakhe amehlo ayethe njo ensizweni 
eyayilishiyile igabade eyayigqoke ijazi elimhlophe nesigqoko 
somshayeli, inyathela ngokukhulu ukuzazi nokuzizwa ibheke 
ngasemnyango. Wayesephinde wafika futhi u-Alpheus eSililo, 
uSkip naye ngapha wayesehlela ayezolandelisa ngakho. Wanquma 
ukuvakashela kwaStark ngalo kanye lelo langa. Wakuhlela konke 
ngononina esemi khona lapho nje ekukhanyeni kwelanga. 
Wayezophindela efulethini alande imoto yakhe bese elibangisa 
eWestville, afike khona alinde kuze kube mnyama, bese engena 
isinyenyela endlini kaStark ngelinye lamawindi asesitezi. 
Ngokulalela ingxoxo phakathi komshayeli nomqashi wakhe, 
wayenethemba lokuthola ukuthi laba bobabili babelele kumuphi 
umqondo. 

132 



19 


Wathi angehlukana noskip uHank Radebe, wahamba 
ngomgwaqo wetiyela owawubheke ezitolo. Zonke izitolo 
zazivaliwe ngaphandle kwasethilomu, kodwa wayengezile 
ukuzothenga. Wayeqonde lapho kwakulondolozwa khona 
impahla kwaDaddy Langa, wafika kuvuliwe, oThemba noRod 
belinde ngaphakathi. 

“Muphi u-Ivan?” kubuza yena, “yini ndaba engakafiki?” 

UThemba waphendula ngokuthi u-Ivan wayeqoqa intela 
ngeSonto ekuseni. 

“Ngiyakwazi lokho,” uHank emnqaka, “kodwa sekushaye 
eleshumi laze ladlula. Ubanjwe yini?” 

Balinda kwaze kwaba semini kwayikhona efika uDube; pho 
enjani? ezihudula, ephelile obangayizolo. Ngayizolo kusihlwa, 
ukufa lokhu kwakulale kudakwe yibhrendi okwakukade 
kuyinkintsha injengoba injalo, kwavuka kungazazi negama lakho 
ngenxa yebhabhalazi. Iqiniso ukuthi u-Ivan wayezikhahlaza. 
Izando zamankomane ayewathole kuHank kwaluhhohho 
zazimshiye nekhanda elaliqandula namehlo ayebona kaluvindi. 
Kwesinye isikhathi wayebona abantu ababili bemi phambi 
kwakhe, kodwa ingqondo yakhe ibe imtshela ukuthi munye. 
Ebusuku babungasehli ubuthongo uma engayitholanga ibhrendi. 

Ngesikhathi uHank emthethisela ukufika kwakhe ngemuva 
kwesikhathi, akazange athukuthele noma aphendule, wasimze 
wahlala phansi nje akaze athi vu, ezwa ubumnyama bendlu 
yempahla buyikhambi lekhanda lakhe elalinkenketha. 

UHank wabe esechaza icebo elalizolandelwa ekubambeni 
ibhange, ephinda ayeseke wakutshela uRod; waphetha 
ngokubuza, “Ikhona imibuzo?” 

“Yebo,” kwasho u-Ivan owayeseqala ukuqwebuka 

133 



ebhabhalazini. “Yinye vo into engifuna ukucaciselwa yona.” 

“Yini ndaba sehlukane uma kuphela le job? Yini singabuyeli 
sonke lapha ngemoto eyodwa?” 

Yize u-Ivan ayekhuluma noHank, kodwa kwakusobala ukuthi 
umbuzo wakhe wayewubhekise kuRod ayemthatha njengomafik’ 
izolo eqenjini, futhi lo ongusiyazi ozitshelayo. Wayengakhohliwe 
ukuthi uRod lo wayeyimbangela yokumihlwa nokunxothozeliswa 
kwakhe kwaluhhohho. 

URod wathi jeqe kuHank, kande aphendule. “Kufanele 
sizishintshe izimoto ngoba ngeke kuwathathe ngisho imizuzu 
emihlanu amagkata ukuchazelana emoyeni imoto esizobe sihamba 
ngayo.” 

“Uma unyathela ngempela,” kubuyisela uDube, “siyobe 
sesiseSililo amakgata esazicikica amehlo ephunga nezintuli. 
Kodwa ngiyakubona nje wena, uqhaqhazela too much ukuthi 
ungashayela real fast.” 

“Khohlwa-ke ngalapho, Ivan!” uHank emexwayisa. 
“Sengike ngabona uMpulo ephephuka ngesivinini esingaphezu 
kwesikaMichael Schumacher.” 

“Mhla sishaya lesiya sitolo seNdiya ngoJanuwari,” kuqhosha 
u-Ivan, “sasebenzisa imoto eyodwa, kodwa sashaya into yomhlaba. 
Into engakaze ibonwe!” kugcizelela u-Ivan. 

“Kwakusebusuku,” uHank emkhumbuza. “Kwaze kwaba 
yingakusasa amakgata engakezwa, ngakho-ke naningalandelwa 
muntu.” 

“Sazi kanjani ukuthi sizosheshe siyithole enye imoto?” 
kuphikelela u-Ivan. 

“Sengikutshelile nje,” kuphendula uRod. “Imoto iyobe isimile 
isilinde thina emgwaqweni wesithathu.” 

“Yiphi imoto?” 

134 



“Okwami lokho; yiChev.” 

“Angeke ayisuse.” 

“Amaphoyisa ayoyinakashela.” 

“Ngoba?” 

“Kuyothatha isikhathi ukugqekeza enye imoto.” 

“Ngiyobe nginokhiye.” 

“Uyobe uwuthathephi?” 

“Okwami lokho.” Wayengeke alokothe asho phela uRod 
ukuthi imoto kwakungeyomqashi wakhe owayengumseshi 
ozimele. 

“Okusho ukuthi-ke wena noHank,” kukhononda u-Ivan, 
“niyobaleka ngale moto yezimanga, nisishiye phansi thina 
noThemba sibuye ngebhasi?” 

“Njengoba usho nje.” 

“Sazi ngani ukuthi siyoke siphinde sinibone... nemali?” 

Le mbuzi eyayide igudla iguma yamcinanisa uHank owavele 

wathi lwecu, wagxumela ku-Ivan wamnukisa isibhakela 
emakhaleni. “Ubiza mina ngeqola?” 

“Mina bengingaqondisile kuwena, Hank, bengiqondise 
kuMpulo.” 

“Uma ungazethembi izimpintshi zakho, ungaphuma kanje. 
Ngizofuna omunye wesine.” 

“Bengizidlalela nje mina, Hank.” 

“Uma uqhubeka nokudlala kanje, uzozithola uhleka 
kabuhlungu nezitishi ebusweni.” 

UHank wabuyela phansi, kanjalo noThemba owayesegxumele 
ngasemnyango, ecabanga ukuthi kwase kuzosuka uthuli 
lweziChwe. Umfundi wayeya ngokwehluleka impela 
ukuziphathisa okukahodoba wesigelekeqe esinesibindi, kunalokho 

135 



wayeziphathisa okomfundi eqinisweni lilonke ayenguye, ehlala 
ngokwethuka izanya. Okungukuphela kwesiphiwo sakhe, 
wayezethusela bo, ekwazi ukukhetha amagama ayesho lokho 
ayesuke eqonde ukuba kuzwakale, wawungaze ukhohliseke 
ngempela nje. Kodwa wayengeke akwazi ukuzikhohlisa yena, futhi 
engeke akwazi ukufihla ubuyena bakhe bangempela bemvelo uma 
sekunuka uhlofu. 

“Kuphi khona ukungaboni ngaso linye?” kubuza uHank 
owayecabanga ukuthi uThemba wayecophelela. 

“Inkinga mayelana nemoto.” 

“Akukho nkinga,” uHank emqinisa idolo, “uMpulo 
useyilungisile.” 

“Ehhe, useyilungisile!” kubhuqa u-Ivan. 

Lapho uHank waphenduka okonyazi. “Uma ungafuni 
ukuvuka phansi futhi wena Dube, vala lo mlonyana wakho. 
UMpulo unesibindi njengawe nje.” 

“Khohlwa yilona wena Hank,” kusho uRod. “Wande 
ngomlomo njengesiqabetho.” 

Wathukuthela waveva lapho u-Ivan, nakuba wazibamba 
wathula nje wadla imihlathi, kwesabisa kukaHank lokho. 
Bathi bangaphuma oHank noRod, waphendukela kuThemba 
ngolaka. “Lo Mpulo,” kusho yena, “usenempelasonto eyodwa 
nje vo ekumaTigers, kodwa usesho ngolimi olude njengomboko 
wendlovu! UHank yena, ngiyakutshela, ungathi umloyile.” 

Wajabula uThemba ukuthathwa njengolinganayo nalesi 

136 



siqhwaga esasesatshwa esasingubhongoza wezigelekeqe, 
singabhenywa singensangu, wahamba ezizwa sengathi ekugcineni 
wayenyukele kwelinye iqophelo. Wafika ekhaya wakhuluma 
noNgubane uyise sengathi wayekhuluma nenja, hhayi noyise 
ayeke wamthanda wamthobela: amagama amlimaza amethusa 
umuntu omdala ngaphezu kokuba yena ayebona. 

Ngalobo busuku uThemba walala ephupha ngekusasa 
ebheke ngawo womabili, ezibona esenguhodoba wempunyela 
yesigelekeqe esaziwayo nesesatshwayo. Ayezifela ngakho 
kwakuyikuzibona esengena esuluza kancane kwaluhhohho 
ehambisana noDube noRadebe, lapho okungabantukazana 
okungebani sekuqhukuzana ngezindololwane kuhleba, “Nguye-ke 
uThemba Ngubane lowaya, enye yezinkalakatha.” 

Kodwa bathi bungehla ubuthongo, athi ngila amaphupho 
amabi esabisayo, wathi gubhu esemincika umjuluko ngemuva 
kokuphupha eboshwe izandla ehlohlolozwa kabi ngamaphoyisa 
anonya emshovela evenini. 

Akuzange kumfikele nakanye ukuthi kanti noMoses Mpulo 
ngapha, owayethi kanti mncane, kodwa abe nenkani nesibindi 
sebhubesi, futhi yena Themba ayemethulela isigqoko efisa nokuba 
njengaye, kwayena wayenakho ukuba mathintanyawo. 

Elele embhedeni wakhe omncanyana kwenye yezindlu zokulala 
ehostela, uRod wayezibuza ukuthi kwakwenzekeni esibindini 
sakhe. Wayeseke waba ngumgulukudu wesigebengu, elwazi 

137 



uvalo lwangaphambi komsebenzi. Wayazi ukuthi isigebengu, 
njengomshayi sibhakela noma umchukuluzi wenkunzi yenkomo 
kumbe noma ngubani nje owenza umsebenzi obucayi, lumshaya 
ngokunye uvalo uma umzuzu uya ngokusondela. 

138 



20 


Ngesikhathi uSkip ephindela kwa-J 1017 ngemuva 
kokukhombisa uHank isithombe, watshela umninimuzi ukuthi 
wayezolala kwamngane wakhe eThekwini. UPhendukile 
waphendula ngokuthi kwakukuhle ukuba nabangane umuntu 
angabavakashela, kodwa ngaphakathi wayedangele. Konke lokhu 
kushabasheka kwakufakazela izinsolo zakhe ukuthi uBhengu 
wayethinteka kokuthize okungashayi khona. 

Ngesikhathi sokudla kwasemini, wayexoxa ngomyeni wakhe, 
umninimuzi owayezinikele, insika ebandleni, owayesebenze 
amashumi amabili eminyaka embonini eyodwa kapende waze 
wehlelwa yingozi washona. USkip wahle wazibonela nje ukuthi 
leyo ntshumayelo yayiqondiswe kuye. 

Wathi angaqeda ukudla wavalelisa, waphuma eseqonde 
esitobhini sebhasi lapho ahlala eside isikhathi elindile ngenxa 
yokugqoza kwamabhasi uma kuyiSonto. Nasesiteshini eThekwini 
kwaba yiso leso; wafika kwaMashu sekuntambama impela. 
Wayengakukhetha ukufika sekumnyama, ngoba kwakubalulekile 
ukugwema ukubonwa nokubuzwa ngamaphoyisa edlubhe 
ezaseSililo. Kodwa emigwaqweni wathola izingane ezazizidlalela 
nje kuphela, nabantu abadala abambalwa ababezihambela 
emgwaqweni. Sonto lelo nakuba wahamba waze wafika efulethini 
ngaphandle kokuphazamiseka. 

Esephephile ngaphakathi, wazibingelela ngesihlambi samanzi 
maqede wagqoka ayezibiza ngezoku‘qwala izintaba’: isudu 
esasokisi namateki ayenogqinsi lwengqakala. Wadla washeshisa 
maqede washaya inombolo yaseMeadowlands. 

“Hi.” 

“Skip!” 

“Kuhamba kanjani?” 

139 



“Kabi.” 

“Ngiyakukhumbula.” 

“Kanti mina?” 

“Skip, sikhona isidingo sayo yonke le nto?” 

“Usuqalile-ke,” kwasho uSkip ekhumbula uPhendukile. 

“Kodwa, Skip, bheka nje, nguwe lapho eThekwini ucaca 

eweni, yimi ngapha eSoweto ngifundisa amaphaphu ephezulu; 
ayikho phela le nto.” 

“Ngiyakuvumela. Bekufanele ngabe sihlala ndawonye la 
efulethini.” 

“Ukhumbule ukuthi ikhona eminye imisebenzi ephephile 
enobuqotho, engakubhekanisi nombhobho wesibhamu.” 

“Usuyibuke kakhulu iTV. La umsebenzi awunasiwombe 
kangangokuthi usuthanda ukuba yisidina.” 

“Wena neziwombe, yikuphela-ke! Yileyo inkinga yakho 
enkulu!” 

“Kunye esivumelana ngakho.” 

“Yikuphi?” 

“Sobabili asifuni ukuhlala ngokwehlukana.” 

“Manje pho sehlukanelani?” 

“Kukuwena phela.” 

“Hhawu, Skip...” 

“Okay, kulungile, kukimi-ke. Mntakwethu, sengicela 
ukuvalelisa.” 

“Njalo nje kuba nguwe ovalelisayo.” 

“Uma sekuphelile konke lokhu, ngiyothatha uhambo 
lokuvakasha kengiyophumula nje ngishaywe umoya.” 

“Ngifuna ungethembise ukuthi uzoqaphela.” 

140 



“Angiziboni ngithe thwi ebhokisini njengoba esebiza kangaka 
nje.” 

Umnyama wawukhasa phansi ngesikhathi uSkip epaka imoto 
yakhe emgwaqweni kude buduze nakwaStark. Wathi angayikhiya 
imoto, wabe esezedlulisa kaningana ngasesangweni ecijise amehlo 
nezindlebe. Kwakukhanyisiwe endlini, kodwa phandle kuthule 
kuthe cwaka. Wathi angazenelisa ukuthi kwakungekho muntu 
owayesembonile, wachusha othangweni; wake wathi ukuma 
wazemboza ubuso, wabheka ukuthi yayisekhona yini inyama 
ephaketheni. 

Wathi angadabula ongwengweni sengathi wayezojikela 
ngemuva, waba seduze ngokwanele negalaji elalivuliwe, 
wakwazi nokubona ukuthi isikhala esasiseduze kweMercedes 
sasingenalutho. Kwakusalungile. U-Alpheus wayengakabuyi 
eSililo. Wasuka lapho ngemuva, waphuthaza egudla indlu waze 
wayofika ekupheleni kukavulandi ongaphambili. 

Wanompela odongeni lukavulandi waphumputha 
ipulangwe elingenhla eqhuqha ngenxa yomoya owawuhlaba. Le 
kwakuyiyona ngxenye enzima yombhidlango wakhe, kodwa phela 
kwakungamkhathazi lokhu. Kwakungeshukumise gazi ukumane 
agibele nje ngaphandle kokubhekana nomqansa okwakudinga 
awunqobe. 

Eseqinisekile ukuthi ipulangwe lelo laliqine ngokwanele, 
lingezusimze livume lize kuye, walidonsa, nalo lamdonsa, 
ngolunye unyawo enyathele ezitinini zensika, ngolunye 
ezama ukuphuthaza ugadasi. Ingakapheli ingxenye yomzuzu, 

141 



wayesesophahleni lukavulandi. Ngoba uphahla lwendlu 
lwalubekile nezicathulo zakhe zibambelela kuhle kwenomfi, 
wenyuka kalula ngalo ebheke emawindini ayengeme igceke. 

Esezanelisile ukuthi wayeseyitholile indawo ayezocasha 
kuyo alalele okwakuxoxwa ngenzansi, waphindela ophahleni 
wayolinda ukubuya kuka-Alpheus. Kwakubanda kungemnandi 
neze ukuhlala ophahleni, bheka-ke ayengenaso nesiqiniseko 
sokuthi umshayeli wayezobuya ngabo lobo busuku. Wayengase 
anqume ukulala eSililo. Kodwa kwathi kugamenxe eleshumi, 
uSkip wezwa kukhona imoto ezayo, wabona ukuthi hhiya, 
kanti wayengalindanga udwadwa. Kwathi klelele ebaleni, iMini 
ingeniswa egalaji, kwalandela izigi ebaleni. 

Ungakavulwa umnyango ongemuva, uSkip wayesesekamelweni 
lokulala ebambe isicabha savuleka kancane, efuna ukubona ukuthi 
umshayeli wayezokhuphuka ngezitebhisi yini, okwakuzomphoqa 
uSkip ukuba aphindele ophahleni noma acashe ngaphansi 
kombhede. 

Akenyukanga-ke nokho umshayeli. Waqonda ekamelweni 
lokuphumula wayoxoxa noStark, okwakuvele kulindelwe 
nguSkip. Manje kwase kufanele acothoze aze ayokwehla 
ngezitebhisi ayokuma phakathi nazo, bese elunguza ekamelweni 
lokuphumula. Umlilo wawungabonakali, kodwa wayekuzwa 
ukuqhuma kwawo nokukhenceza kwezingilazi u-Alpheus ezicima 
ngeziphuzo. 

Baqala-ke baxoxa, ngenhlanhla uSkip wayezwa uhlamvu 
nohlamvu ngoba ukuhamba komsindo kwakuwaletha ngakuye 
amazwi ecace sengathi uhleli buqamama nezipikha. 

142 



“Ya-ke,” kubuza uStark, “kukhona osekwenzekile eSililo?” 

“Ngangithi kuyothi kuba manje uDlamini ebe eseqalile 
ukunyakaza. Manje ubanjwe yini? Ngabe lesiya sibotho sakho 
asikamthinti namanje sisalibele yizidakamizwa?” 

“UShembe akapholisanga maseko, washeshe wamthinta 
njengoba ngangishilo ukuthi uzomthinta,” kuphendula u-
Alpheus, “yize kwadingeka ngimbasele ukuze anyakaze. Zona 
izidakamizwa ziyinkinga ngempela, njalo nje ihora leshumi 
lishaya esengumlotha. Ngisindwe zinyawo namuhla ekuseni, 
ngangakwazi ukukhuluma naye; ngize ngaphindela ngelesithupha 
esengcono, nakhona bekungelula ukuba angizwe.” 

“Uzwile kodwa?” kubuza uStark. 

“Uzwile,” kuphendula umshayeli, “uyazi ukuthi abafana 
bazomenze njani uma engawuhleli umhlangano phakathi 

kukaDlamini neNdoda lingakapheli isonto.” 

“Kwangcono-ke, kukhona okwenzekayo.” 

“Kodwa uyazi ukuthi isiphusha ndini lesi sesenzeni? Silahle 

isithombe seNdoda.” 

“Usilahlile? Kanjani?” 

“Kusho ukuthi usiyeke sahlala budlabha kuleliya goqo lakhe. 
Masethembe nje ukuthi kasizukutholwa muntu lapho. Uyazi 
ukuthi iNdoda ayizwa mshini kangakanani ngezithombe. Uma 
bengamncinza uShembe, anganswininiza aze aveze nokuthi 
wasinikwa yimi, bese kuqala inkathazo.” 

“Ngiyokhululeka mhla yadlula yonke le nto,” kuvungama 
uStark. 

“Khululeka.” 

“Ukhumbule ukuthi kuyobuzwa kimi.” 

“Kubuzwa ngamafutha lawa ontanta kuwo?” 

143 



“Manje pho wena uxhumaphi lapho?” 

nje wafana nendlu ethengisa iziphuzo.” 

“Uyabona, Alpheus, angidingi kuzwa mibonywana yakho la.” 

Noma uSkip ayekujabulela ukulalela le ngxabano phakathi 
kwala madoda ayengayazi into ethi hloni nethi hlazo, 
kwamkhathaza ukuthi indaba yase ishintshile; wayesafuna ukuzwa 
okunye ngomhlangano wakhe neNdoda owawuzohlelwa. UStark 
wayemnikeze incwadi ukuba ayihambise kumlisa wesibazi; 
uWashington Shembe naye wayezimisele ukumhlanganisa naye 
lowo mlisa. Kodwa kwakwenziwa yini ukuba lawa maqili afune 
kangaka ukumhlanganisa neNdoda? Lona kwakungumbuzo 
owawusemqoka kabi. Wayeze waqunga isibindi, wagqekeza 
wangena lapho nje yingoba wayefuna impendulo yawo. 

Kwake kwathuleka kwadlula ingelosi endlini yokuphumula, 
u-Alpheus esagcwalisa iziphuzo: wathelela uStark iskotshi 
singalulazwe ngalutho, yena wazithelela ibhrendi namanzi. USkip 
wayengakuboni okwakwenzeka, kuphela ezwa ubuchachacha 
bezingilazi nokuklovwa kotshwala, esesha amashushu, esethi nje 
kodwa isiyoqhutshwa nini futhi ingxoxo? 

144 



21 


Uqosheme lapho ezitebhisini, encondile ecijise izindlebe nje 
uSkip, kuningi akucabangayo. Kwakumkhathaza ukuthola ukuthi 
umadala onguShembe wayemkhohlisile; ukuhlangana kwabo 
ngoLwesine ekuseni kwakungaziqondanelanga nje, kwakukhona 
umdlalo owawudlalwa; ngokunjalo nesithombe seNdoda 
kwakungenzekanga samane sazivelela nje ezithombeni zabafundi 
abake bafunda noSkip. Sasifakwe lapho ngamabomu ngemiyalelo 
ka-Alpheus ukuze Skip ndini uheheke, ushe amashushu. 

Wamoyizela sakuzithethisa, wabona ukuthi ukungezwa 
kwakhe egazini uma kukhona okushaya amanzi kwakumenzele 
phansi kabi kakhulu. Wayekade ehleli emjondolo kaShembe, 
eyidabukela inebethoni lena, engaboni nakancane nje ukuthi 
wayesetshenziswa ngogalakajana bezigebengu. Kwamkhanyela 
ukuthi kwakufanele aqaphele kakhulu. Isihe kasinandawo 
kumseshi ozimele. Umhlaba uyahlaba, unonya kabi; babili noma 
bathathu vo abantu angabethemba ngokuphelele emhlabeni 
wonke ungaka nje. Abokuqala nje nguRod no-Elizabeth, nobani 
omunye? Wayesethi uzothi akekho, wabe esekhumbula omunye 
umlungu ogama lakhe nguNicholas Hawkins owake wamsiza 
wamkhipha esevaleleke ekhoneni. 

UNicholas wayengenqaba kalula ukuzigaxa enkingeni 
kaSkip, kodwa akenqabanga. Wamsiza phezu kokuba kwasayena 
wayengangena engozini. Lokho kwakusho ukuthi bathathu-ke, 
kucabanga uSkip, bathathu abantu abawubufakazi bokuthi isintu 
asisibi kangako. Wabe eseqala ecabanga izaba ayengamthethelela 
ngazo uShembe, ezikhumbuza ukuthi uStark no-Alpheus 
babengambulala kalula umuntu omdala uma ayenqaba 
ukubambisana nabo. Pho ngubani owayengamsola? Kwazi bani 
nje, mhlawumbe nendlela yezidakamizwa ezaziza kuye yayidlula 
kubo nje. 

145 



Kwadingeka aphaphame ekuphupheni endwazile, ngoba 
yayisiqalile futhi ingxoxo ekamelweni lokuphumula. 

“Ake sithi usewuvumbululile-ke,” kwenanela u-Alpheus, “bese? 
Ngeke akwazi ukuvuma emaphoyiseni ukuthi uhlala eSililo nje 
waziwa ngegama okungelona elakhe.” 

“Uneqiniso lokuthi umazisi wakhe ngowomgunyathi?” 

“Ngiyazi, wangitshela uPillay.” 

“UPillay?” 

“Leya nkunzi malanga yempimpi yamaphoyisa ethiphazisa 
ngokudayisa imishiza yefenisha. Lowo mbhemu ungitshela 
konke engidinga ukukwazi. Uyazazela naye okungamvelela uma 
engangitsheli. Nakhu okunye, uDlamini uselande nomsizi wakhe 
wale eMshishi.” 

“Umsizi wakhe?” 

“Isigqamfana sikapikininyana ogama lakhe nguRod Mashego. 
Wayengusikhothenyana waseSoweto engakaqondiswa nguye 
uDlamini lo. Ngiyazi ukuthi ukhona ngoba uPillay wanikeza 
uDlamini omazisi ababili. Ungikhombise amakhophi ezithombe, 
esinye bekungesikaMashego.” 

“Angisathandi uma kunje,” kusho uStark. “UDlamini 
uyinkinga eyedwa nje, kangakanani-ke uma esenanomelekeleli 
eSililo; sekuyingozi yesibili phela leyo.” 

“Ngiyakwazi lokho,” kusho u-Alpheus, “kodwa 
ungakhathazeki, sekulungisiwe. INhlwathi izomdingisa uMashego 
eSililo kuzo lezi zinsuku nje.” 

Kwase kuwoleleka ngesivinini esikhulu kakhulu manje 
engqondweni kaSkip kunayengakubamba. UPillay lo kanti 
uyimpimpi ka-Alpheus futhi, hhayi eyamaphoyisa nje kuphela! 
URod uyakhishwa eSililo! Ingabe yini enye asazoyizwa? 

146 



Kwathi lapho indaba isiqala ukuvuthwa nokuba mnandi, 
yasimze yalotha. Ehla amazwi aba yimvunge. Akummangalisanga 
lokho ngoba ngisho imigewu engasenanembeza yehlisa amazwi 
uma isihlela ukubulala. 

Wayesekhathele ukuqoshama, engeke esakwazi ukuqhubeka 
isikhathi eside. Wasukuma waqondisa umlenze, kanti uqukulu 
wesicathulo sakhe uzoklwebha ipulangwe elaligudle phansi. 
Akubangekanga msindo otheni ngoba akekho owaphakamisa 
ikhanda. Kodwa enye yezinja yaliphakamisa, yahogela. USkip 
wahlalela maphezulu, walungela ukusubatha, kanti inja 
izokubona lokho kunyakaza. Yabhavumula kwenanela sengathi 
kwakuzamazama indlu yonke. 

USkip kabange esalinda ukubona ukuthi wayezokwenzani 
u-Alpheus, wenyuka izitebhisi ngazimbili, nguye lowaya kubheke 
ewindini lasekamelweni lokulala ayengene ngalo endlini. Uphahla 
lukavulandi walwehlisa okwekati lehla emthini, u-Alpheus 
esalibele ukumthungatha emakamelweni okulala aphansi. Wafika 
wabambelela kugadasi walengisa izinyawo kwasala ngamamitha 
amabili ukuba athinte phansi, wawudedela wagxumela phansi. 
Wawulukhuni umhlabathi kwazise kwakusebusika, kwathi nyazi 
ubuhlungu ngenkathi izinyawo zihlala phansi. 

Izinja zazilokhu zimhole njalo u-Alpheus kuya phezulu 
lapho umkhondo waphelela khona. Wathi eyothi cababa 
phansi ngezitebhisi umshayeli ededela nezinja ebaleni, uSkip 
wayesephakathi nongwengwe; engakafiki othangweni, zase 

147 



zila. Wathi angazizwa ngemuva kwakhe, wama wathula du, 
umi nje ukhulumela phansi uphuthaza emaphaketheni ebheka 
isikhwanyana esasisonge izidikadika zenyama. Yaqala ukutshikiza 
imisila, nqamu ukukhonkotha. 

“Sa!” kuhlebeza uSkip. “Sa! Sa!” 

Wayazi ukuthi izinja kazimnambithisisi umshayeli, 
nangempela icebo lakhe lasebenza. Zagwavuma ngolaka 
qede zamthelekela esawile, uSkip yena wayesubatha echusha 
ngesikhadlana othangweni. Ngenkathi u-Alpheus esephindela 
endlini, kwadingeka ukuba uStark avule ibhokisi losizo 
oluphuthumayo. 

USkip wafika kwaMashu sekuzoba yiphakathi kwamabili. 
Wafaka iChevrolet ngaphansi kompheme ayenikwe wona 
ngemuva kwamafulethi, wanqamula ebaleni eqonde ukuyongena 
ngezitebhisi zokubalekela umlilo kunokujikela ngaphambili. 

Lapho edlula endlini eyayihlala izisebenzi ezazinakekela ibhilidi, 
kwavuleka isicabha engalindele, kwavela indoda yalunguza. USkip 
wayeyazi, yayingomunye wabantu ababehlanza ifulethi. Kwake 
kwathuleka nje begqolozelene, uSkip ngamehlo anenkani noshiqe, 
indoda ehlanzayo yona ibakaza. Yafikelwa ngamahloni ukubanjwa 
isalunguza, yanyakaza kabili noma kathathu ithi ivala isicabha, 
kodwa ide ithithibaliswa yiso uSkip ayeyibuka ngalo. 

“Sawubona, Mnumzane.” 

“Sawubona,” kuphendula uSkip. “Ngabe unenkinga 
mhlawumbe?” 

148 



“Cha, Mnumzane, akukho lutho. Ngizwe umuntu edlula 
ngafisa ukubona ukuthi ngubani.” 

“Kubuye kube khona namasela,” ichaza sakuxolisa. 

USkip wavuma ngekhanda wakhuphuka ngezitebhisi 
enokusola. Ngubani owayetshele le ndoda ukuba imeluse? 

Wathola ngakusasa ekuseni. 

Wavuka kakhulu, wagqoka ezakhe zaseSililo, wadlayidla 
wabe esesonga isishuqulwana sezokuqwala izintaba ayezozidinga 
eSililo uma esephinda evakashela endlini eyayincikene nenkundla 
yebhola. Engakaphumi efulethini, wahlola umgwaqo elunguze 
ezinsimbini zokunqanda ukuwa. 

Kwakukhanya ngokwanele ukubona ukuthi kwakungekho 
moto yamaphoyisa eyayilinde phansi, kodwa lokho kwakungasho 
ukuthi uPrinsloo wayengacuthile ekhoneni, elinde ukumbamba 
nodompasi womgunyathi uma nje esephumile ebhilidini. 
Kwakungeke kumsize ukuzama ukuphuma ngomnyango 
ongemuva; ayinyonki kabili. Nangaphandle kwalokho, 
kwakufanele ahambise imoto yakhe edolobheni ukuze oRod 
benoHank bakwazi ukuyi‘ntshontsha’ ngakusasa. Lokho 
kwakusho ukuphuma ngayo ngesango elingemuva, lapho 
ayengase amiswe khona aseshwe. 

Ukuze aphume kule nkinga, uSkip wabona ukuthi 
makayishayele sakuyihlola imoto. Wayezoyithatha ayikhiphe 
ebaleni azungeze ngayo abone okwenzekayo. Udompasi 
womgunyathi wawushiya ewufihle efulethini, wathatha 
owangempela wawufaka ephaketheni, wehla ngezitebhisi. 

Akabonanga muntu ngenkathi enqamula ebaleni eya 
emphemeni wemoto, kodwa wathi eseqede ukuyihlehlisa 
iChev esenqamule ebaleni esebange esangweni, konke kwase 
kumi ngomumo, amaphoyisa amabili esemlindele: elomuntu 
noPrinsloo nezinqotho zakhe. 

149 



Ngokwejwayelekile iphoyisa elisesikhundleni sikaPrinsloo nje 
lalingazikhathazi ngezintwana ezincane njengokubheka umuntu 
osolelwa ukuphatha umazisi womgunyathi, kodwa ngendlela 
ulefthenenti ayezimisele ngayo ukumehlisa isithunzi uSkip, 
wayelusukumele yena mathupha lolu daba. 

“Ngiboshelwani?” kubuza uSkip. 

“Ukweba imoto.” 

“Ngiyaxolisa ukukudumaza, kodwa le moto ngeyami.” 

“Cha, akuyona eyakho, ngekaJ. Dlamini. Ngiyayazi inombolo 

yayo. Ake sibone umazisi wakho.” 
“Hawu, awukahle bo, Prinsloo, engani yimi uJ. Dlamini, futhi 

nawe ukwazi kahle nje lokho.” 

“Ungizwe kahle!” kwafutheka uPrinsloo. “Phuma!” 

Wathi angaphuma uSkip, wakhipha udompasi owawufunwa 
nguPrinsloo, owawuvula ngelikhulu iqholo ethi uzobona igama 
okungelona. Kwathi ukuba abone ukuthi wayexhoshiwe futhi, 
waphaphatheka ebusweni kwaye kwaphela ngisho amacashacasha 
ebusweni. Kodwa akasheshanga ukudela; wamphenyisisa uSkip 
kanduba adlulele emotweni; akazange athole lutho. 

“Wenelisekile?” kwabuza uSkip. 

“Ucabanga ukuthi ngingakubona kanjani uma ugqokise 

okwe... okwe...” kufutheka uPrinsloo, esebhonga emswaneni. 

“Okukamadakeni?” uSkip emqedelela. 

“Ja, umadakeni. Kwenzenjani empeleni?” 

“Ngiya kokwelekelela umngane wami ngimpendise indlu 
yakhe. Ngeke-ke ngivunule ngiconse uma ngiyokwenza 
umsebenzi onjalo, akunjalo?” 

Lapho uPrinsloo wayesebakaza ubala nje, engasacasukile go, 
engasazi nokuthi uzothini. 

150 



“Sengingahamba-ke?” kwabuza uSkip ngenhlonipho, 
echachambile ebusweni. 

Nempela uSkip wenze njalo. Wahamba waya ngakwenye 
ingxenye khona kwaMashu, wapaka imoto wadlulisa isigamu 
sehora ngaphambi kokuphindela efulethini futhi. Akabonanga 
maphoyisa, ngakho wabona kuphephile ukungena ashintshe 
omazisi kande aqhubeke alibangise eThekwini. 

Yayisekhona ingozi yokumiswa endleleni, ngakho kwathi 
ukuba angene edolobheni engavelelwanga yilutho, ehla 
amaphaphu. Wapaka iChevrolet kude buduze nasebhange, 
eqiniseka ukuthi uyayikhinyabeza kancane. Nsuku zonke 
ayengazibekile phansi amasela ezimoto eThekwini, uSkip 
wayengafuni-ke ukuba aphazamise oHank noRod. 

151 



22 


UWashington Shembe waphaphama ekuseni 
ngoMsombuluko akaze ashintsha izinhlangothi aqhubeke 
nokulala; kwakukhona okuthize okubalulekile okwakumele 
akwenze; yize ayengathandi. Kunalokho, umzimba wakhe owase 
wakhandleka wawunesifiso esisodwa vo: ukuhlala uthokomale 
emfudumalweni nasebumnandini bamadixa ezingubo zakhe 
zokulala kunokuphumela phandle emoyeni ohlabayo wasebusika. 
Wazidonsa wanyakaza, imilenze iqhaqhazela, kuqaqamba 
amalunga, amehlo kungathi anezingcezu zamabhodlela. 

Ukuba kwakuwusuku olwejwayelekile, ngabe wazelapha 
kulobo buhlungu ngokubhema inqawe. Kodwa kwadingeka 
kekume ukuzelapha kwakhe aze afeze umsebenzi, kwakungekho 
ukujikela ngemuva kwendlu. Kwakusaphele amahora ayishumi 
nambili u-Alpheus engene ngendlovu yangena emjondolo wakhe 
wamexwayisa ngokwakuzomehlela uma engazimisele ukulalela. 
“Lingashoni elakusasa, Shembe, ungakakuhleli lokhu kubonana 
neNdoda. Uke wathi nje pheze kulokhu, ngibabekile abafana. 
Angidlali.” 

UShembe wayazi ukuthi ngempela u-Alpheus wayengadlali. 
Uma wayengayi ukuyobona iNdoda, wayezoba ukudla 
kwamaTigers; lokho nje kwakumhlasimulisa umzimba. Yena 
bani nje owayengamelana nokuthelekelwa ngezibhakela yiqulu 
lezixhwanguxhwangu ezinomoya wenzondo namagqubu? Isimo 
esinjalo kwakumele asigweme ngawo wonke amandla akhe. 
Wayengenankinga ngokufika kokufa, kodwa, Hhawu! Kanjeyaya 
pho! 

Njengesifundiswa ngendlela yokuphila nolwazi 
lwaseMpumalanga, uShembe wayekholwa ukuthi umuntu 
okhanyiselekile wayenokuzikhethela umzuzu wokudlula 
kulesi sigaba sokuphila angene kwesilandelayo, futhi manje 

152 



wayesenqume ukusiphetha lesi sikhathi sakhe sokuphila 
engumuntu. 

Waphefumulela phezulu umuntu omdala, wazidonsa wokhela 
isitofu esifuthwayo. Esewabilisile amanzi etiye, wapheka iphalishi 
wathi chokochoko, yize lalinambitheka njengesihlabathi. 

Njengoba wayesevukile nje, kwakungaselukhuni kangako 
ukuqhubeka. Wathi angageza ubuso nezandla, wakhipha 
okwakungukuphela kwesudu yakhe ekhathonini, wayidlubha 
egazini ishwabene ingcolile injalo. Ukubopha ifindo likathayi 
ngaleya minwe yakhe eqhaqhazelayo kwakufana nokuzihleka, 
ngakho uthayi wasala kanjalo khona lapho phansi, ihembe 
waligqoka ukhololo walo waba ngaphandle ngaphezu 
kowebhantshi. Wabe esegcina ngamalwebhulwebhu ejazi lakhe, 
waphuma emjondolo. 

Phandle ilanga lalithe phasha kodwa lingezwakali; nanguya 
uShembe eqhuqha emgwaqweni wetiyela elibangise enkundleni 
yemidlalo. Wathi uyangena emzini weNdoda, wamiswa 
ngumqaphi owayenesibazi. 

“Ufunani, Shembe?” 

“Ngifuna ukubona iNdoda.” 

153 



“Mayelana?” 

“Bonke basho njalo.” 

“Kodwa iyazi ukuthi ngiyeza.” 

UJoe wamemeza phezulu esitezi, “Heyi, Zibukwana, 

akhuphuke uShembe?” 

“Yima, kengiyobuza,” kuphendula izwi phezulu. 

Ngemuva kwemizuzu embalwa, kwaqhamuka indoda yezibuko 
phezulu ezitebhisini, nayo inesibazi ebusweni. “INdoda imlindele 
uShembe; u-Alpheus umkhulumele.” 

UShembe wacishe wehlulwa nayikukhuphuka ngezitebhisi. 
Wathi angadundubala, wancika ngezinsinjana ezazisemaceleni, 
wehlisa iphika. UZibukwana owayesemvulele umnyango, 
wamkhombisa ngesandla ukuba angene. 

Ikamelo angena kulo lalilikhulu ligcwele impahla ephambili. 
Kwakukhona itafula lembuya, izihlalo zokuphumula, ukhaphethi 
onofonofo onoboya obude kanye nemidwebo kapende 
onamafutha ezindongeni. 

INdoda yayeyeme kusofa ngasewindini, yembethe 
ijazi lasendlini likasilika. Kwakungaseyona leyaya uSkip 
ayesefake isithombe sobuso bayo engqondweni yakhe. 
Iminyaka yokunethezeka yase yabenza bagcwala lobuya buso 
obabubukeka. Isibazi esihlathini sangakwesokunxele sase saba 
phezu kwekhekheba lamafutha, amehlo ayeke akhanya ahlaba, 
manje ayesefana namajikijolo kuphudingi kafulawa obiliswe 
namafutha amhlophe enyama yezilwane. Ngisho noShembe, 
owayenezinyangana agcina ukufika lapho, wayiphawula le 
nguquko; yayiya yonakala indoda eyayikhonya eSililo. 

Yayingeyodwa ekamelweni. Etafuleni elikhulu kwakuhleli 
owesifazane, phambi kwakhe kunenqwaba yamaphepha. UShembe 
walandela inqubo yesilungu ngokuqala ngokubingelela yena. 

154 



“Sawubona, Nkosikazi.” 

UShembe wabe esephendukela eNdodeni, “Sawubona, 
Mnumzane.” 

“Sawubona, Shembe. Ucabangani?” 

INdoda yayingomunye wabantu ababenothe kunabo 
bonke eNatali. Ukuba ibhizinisi layo lalisemthethweni, intela 
yayo yayingaze ifike emashumini amahlanu ezinkulungwane 
zamarandi ngonyaka. Kodwa ngoba abaqoqi bentela kaHulumeni 
babengenagama nani yayo, yayikwazi ukuziqongelelela umnotho 
wayo omningi ngokwesabekayo unjengoba unjalo, ngaphandle 
kwalowo owawuya kweyayibambisene nabo nasezicashalaleni 
zayo, nowawuthenga ukudla notshwala. 

Yayimibili imithombo eyayingenisa imali. Owokuqala 
kwakuyintela, imali yokuvikelwa eyayiqoqwa ngamalungu 
ayengamavukana kwizakhamuzi zaseSililo nakosomabhizinisi 
nyanga zonke. Njengoba umqoqi ntela wayevunyelwe ukuthatha 
okukodwa nje kuphela kokuyishumi kwentela ayeyiqoqa, 
iNdoda yayithola itshe lemali. Kodwa yayicishe ilingane nenzuzo 
eyayitholakala ngokudayiswa kwezidakamizwa ezazitholakala 
kuleli noma phesheya zingeniswa yinhlangano eyayiphethwe 
nguStark. 

Ngoba ukugqilazwa yizidakamizwa ezinjengezidikizisayo 
nezithoba ubuhlungu kakuvamisile endlini emnyama, lezi 
zidakamizwa zazingadayiswa eSililo nje kuphela, zazidayiswa 
ngisho nakwezinye izindawo ezingaphandle. Ngu-Alpheus 

155 



owayebhekene nalolo hlangothi, abadayisi bakhe babewuqhuba 
umsebenzi besabalele kulo lonke elaseNatali. 

Lokhu kungabushayi mkhuba ubukhazikhazi, 
okwakuyisinengiso kubalandeli bayo naku-Esther Zondi, 
kwakudalwa ukuqikelela kwayo okwakusuka ngaphakathi. 
Kwakungathi yayibulewe ngokufihla kwasani, yaze yashabalalisa 
kwasani eyiphepha elalikhomba imuva layo, nanoma yisiphi 
isithombe eyayike yaba naso. Empeleni yayingabhalwe futhi 
ingabhaliswe ndawo nje ukuthi iyaphila ezweni. Abaziyo babethi 
nguShembe kuphela owayazi igama layo langempela. 

“Okay,” kwasho yona iphendula indoda eyayike yayifundisa 
isiNgisi, “awungitshele ngalo mbono u-Alpheus ake wangithi 
fahla ngawo.” 

UShembe wazama ukuqoqa imicabango yakhe eyayisabalele, 
wagxilisa ingqondo yakhe endabeni ayeyifunzwe ngu-Alpheus 
ukuthi aze ayixoxe. 

“Kukhona ithwasa la elingaba usizo kakhulu kuwena.” 

“Cishe noma yimuphi nje usikhotheni la eSililo ucabanga 
ukuthi angaba lusizo kimina,” kwaphendula iNdoda. 
“Ngikhuluma nje vele senginemilomo eminingi ngokwanele 
kulo mhlambi enginawo; futhi iningi layo ngeyemiquba nje 

engenamsebenzi.” 

“Kodwa ithwasa lami...” 

“Ake ulalele lapha-ke Shembe; ngiyazi ukuthi uyisifundiswa. 

Ngixoxele indaba ngolimi engizoluzwa.” 

156 



“Le nsizwa ingakulethela ibhizinisi.” 

UShembe akasheshanga ukuphendula ngoba amehlo 
ahlabayo ka-Esther ayesethe njo kuye. Wayeseyekile ukuphenya 
emaphepheni ayephambi kwakhe, esecijise indlebe elalele 
uhlamvu nohlamvu lwengxoxo yabo. 

“Phaphama, Shembe!” kwasho iNdoda ngokunengwa. 
“Unanhloboni yebhizinisi engqondweni?” 

“Insangu,” kubhoboka uShembe. 

“Insangu? Konje ngingenzani nje ngensangu?” iNdoda 
imchitha. “Into ohamba uyikhahlela zonke iziganga lezi. 
Nginezinto ezingcono kabi ezingidingayo kunokulibala ukudlala 
ngotshani.” 

“UBhengu uneyekhethelo, futhi uyicosha phansi.” 

“UBhengu?” 

“U-Isaac Bhengu, ithwasa lami... sengisho phela umngane 

wami.” 

“Angiqali ukulizwa lelo gama,” kwasho iNdoda, iphendukela 
ku-Esther Zondi. “Konje kwakuthiwani?” 

“Umuntu ongaziwa owalwa noDube kwaluhhohho.” 
kuphendula u-Esther. 

“Umuntu ongaziwa?” kubuzisisa iNdoda. “Umuntu esingazi 

lutho ngaye? Pho singasebenzisana kanjani naye?” 

“Umbono ka-Alpheus,” kwasho u-Esther. 

“Manje pho? Uhlale enemibono, kodwa kakusiyo yonke 
eyephusile.” 

Kwasuka impikiswano, amazwi amabili ephakama 
abuye ahlebeze. UShembe akamangalanga uma ebona lobu 
buhlongandlebe; kakade umuntu wayengelindele nhlonipho 
yakudala yesiZulu kule miphinimbazo yezinswelaboya. U


157 



Esther-ke yena yinto nje leyo ayengakaze ayizwe nangendaba 
kwasebunganeni bakhe. 

“Kulungile-ke phela sengizwile,” kwasho iNdoda, “makeze 
umlisa lowo, sizoyithenga insangu yakhe.” 

Ngendlela u-Esther ajabula ngayo, wake wahlala nje 
imizuzwana endwazile ejamele itafula, edlikiza kancane. Nokho 
wabuye waziqoqa masinyane, waphakamisa amehlo wabe 
esephendukela kuShembe. 

“Hlela ukuba uBhengu afike la kulo leli sonto.” 

“Ngolwesingaki, Nkosikazi?” 

U-Esther wacabanga masinyane. Kufanele kube sekuseni 
ngelanga u-Alpheus angenzi lutho ngalo, kodwa futhi kube kude 
ngokwanele ukuze akwazi ukuphothula wonke amalungiselelo. 

158 



“NgoLwesihlanu,” kuphendula u-Esther. 

“Ngehora lesishiyagalolunye.” 

UShembe wanqekuzisa ikhanda kancane ngenhlonipho, 

wavalelisa eNdodeni, eyayinesineke nobuntu 
kunokwakungalindeleka kuloluya lulaka eyayibukeka inalo. 

“Utshele uZibukwana akuphe kweve,” kumemeza yona lapho 
isivakashi sesiphuma. 

Yikho lokhu kuphana nomusa wakhe kwabangaphansi 
kwakhe, okwakubakhumbuza amakhosi abo oselwa le emakhaya, 
okwakwenza ukuba abalandeli balo Ngqondongqondo 
wamaTigers bakhuleke kuye, baze bamupha leli gama 
elihloniphekile leNdoda. Ngesikhathi uShembe efika lapho 
kulinda khona izivakashi phansi, uZibukwana wamnika iphasela 
elinempushana emhloshana. 

159 



23 


Inhlwathi, umabhalane waselokishini ogama lakhe 
langempela kwakunguSam Nkwazi, wayehleka yedwa ngendlela 
izinto ezazimhambela kahle ngayo. Yize noma umsebenzi 
wakhe wasehhovisi elokishini wawungamholeli kangako, 
wawumgixabeza ngamandla namagunya angayiwa. Unsumpa 
womlungu wayethembele kakhulu kuye, futhi nobani ofuna 
imvume yokuhlala kwakumele agwaze. Imali umabhalane 
ayeyenza ngalokhu yayingaphezulu kwaleyo eyayiyiholo lakhe 
elisemthethweni. Nangaphezu kwalokho, wayesebenzisana 
futhi esondelene nanamaTigers, nawo ayehlala emfumbathisa. 
Yiwo phela amaTigers ayexhase iphepha laselokishini Izwi 
Labantu, aze amenza umninilo. Empeleni nje kwakungasekude 
abe ngusozimali. Wayefake izizumbulu zezimali kumasheya 
emabhange, enanomhlaba ndawo ndawo le kwaZulu lapho 
ayekhulele khona futhi enethemba lokuthathela khona umhlala 
phansi wakhe. 

Ayemabili nje amathunzana kulesi sigcaki ayesethamele: 
owakwakhe wayebaleke nomthengisi wemishini yokuwasha, 
kanti amaTigers nawo ayengavumi ukumamukela njengenye 
yezinkalakatha, ongqondongqondo bawo phela. Ukuba 
ayesemamukele, wayeyoba sezingeni elifana nelawoHank Radebe 
nawo-Alpheus. Akakwazanga ukuhlonishwa kanjalo ngoba 
engaphumelelanga esivivinyweni. 

Ukubalekelwa ngumkakhe kwakungesinye futhi isilonda, 
kunjalo nje kwakumthunaza ngoba umthengisi wemishini 
wayemdayisele umshini wokuwasha ngaphambi kokushaya 
achithe nomkakhe, okwakuyindelelo ephindiwe eyayimenza 
igidigidi. Kwamshini lowo wawungasamsizi ngalutho ngoba 
wayengasenamuzi, wayesathutha esehlala ehostela lamadoda lapho 
kwakunguye kuphela owayenendlu ethi yena. 

160 



NgeSonto u-Alpheus wangqongqoza esicabheni kuyo 
leyo ndlu, engavakashile nje, kodwa elethe imiyalelo. Lena 
kwakungenye yezinto ezaziyisinengiso empilweni yeNhlwathi, 
ukuphila ngokukhonjwa lena nalena ngu-Alpheus nezinye 
izinkalakatha zamaTigers. Pho yini eyayingayenza? 

“UMoses Mpulo?” 

“Akulona igama lakhe langempela, kodwa-ke akusikhona 
okwakho lokho. Bekufanele umazi ngoba uhlala khona la phambi 

kombombo wakho.” 

“Kusho ukuthi wangena elokishini ngaphandle kwemvume...” 

“Akusho lutho-ke ukuthi unemvume yini noma cha,” u-

Alpheus emhlala emadevini. “Ngifuna umkhiphe aphume aphele 
la.” 

“Ngingamkhipha ngephuzu lokungabi namv...?” 

“Ungenza noma yini oyithandayo; awuzukufundiswa yimi 
umsebenzi wakho.” 

“Ngizozama ngokusemandleni ami.” 

“Okusemandleni akho akwanele. Ngimfuna ephumile eSililo 
ngobusuku bakusasa.” 

INhlwathi ayibange isadaza nkani, kodwa ngoMsombuluko 
ekuseni yawedlulisela kumphathi wehostela umyalezo ka-
Alpheus, inyukubele. “Wena okufanele umtshele khona nje lo 
mlisa,” kusho yona, “ukuthi akanakuhlala ehostela ngaphandle 
kwemvume. Uyothi ugijimela ehhovisi ezoyifuna, mina ngisimze 
ngifake isigxivizo ngimsende.” 

“Ngibona sengathi wenza iphutha ngokwenza kanjalo 
kuMpulo,” kwasho umphathi wehostela ngalowo moya 
wakhe ophansi ozothile. “Lo muntu wazana nezinkalakatha 

161 



ezinjengawoHank Radebe, futhi wazana noBhengu osanda 
kuvova uDube inkani.” 

“Okay, ngizokhuluma naye, kodwa ungasho ukuthi 
angikutshelanga.” 

“Konje uMpulo angadala s’mokwe sini nje?” Yize noma 
iNhlwathi yayikhuluma ngokuzethemba nje, yayingakhululekile 
neze ngegama likaBhengu. Yayingamkhohliwe umuntu 
owayebukeka njengomadakeni kodwa owayeziphathisa 
okomuntu owazana nezikhokho. Mhlawumbe nje wayeyimpimpi 
yamaphoyisa. Njalo umcabango wamaphoyisa evimbezela 
iNdoda neqembu layo wawuhlala ungekude neze nalo mabhalane 
owayegwazisa, owayesecabanga ukuthatha umhlalaphansi 
aphindele le emakhaya kwelakubo ngaphambi kancane 
kwesikhathi ayekade ehlele ukuwuthatha ngaso ekuqaleni. 

Ekuseni ngalelo langa, uRod waphaphama akaze aphuthuma 
kuvuka. Okokuqala nje, wayeqale waqwasha eninga 
ngokugqekeza, efisa sengathi ngabe yase yedlulile indaba 
yakho. Okwesibili kwakungekho lutho ayezolwenza ngalelo 
langa ngaphandle kokubonana noSkip ukuze athole ukuthi 
yayipakwephi iChev, athathe nokhiye wayo. Kwakusasele 
umgulukunqu wamahora ayishumi nambili kande avakashele 
uSkip kwa-J 1017. 

Ngakho wazihlalela nje embhedeni kwaze kwafika abahlanza 
besule phansi. Wafika endlini yokudlela sekuqoqwa, nokho 
wakwazi ukuthola inkomishi yekhofi kowayeqoqa izitsha. 
Wayesaphunga lona kancane ejulile ngengqondo ngenkathi 
umphathi wehostela efika kuye, ebusweni ekhathazekile. 

“Sawubona. Ninjani?” 

162 



“Ngiyaphila,” kwaphendula uRod ngokunganaki. Wayazi 
ukuthi umphathi wehostela wayengenandaba nokuthi wayephila 
yini noma cha. 

“Ngizokuya namhlanje,” kuphendula uRod, ejatshuliswa 
nawukuthola enye into ayezoyenza. 

“Kungaba ngcono,” kuphendula umphathi wehostela 
sakuxolisa. 

Kwase kuyihora leshumi uRod efika phambili emgqeni 
ehhovisi laselokishini; wayesebhekene ubuso nobuso nenkuxa 
kamabhalane ayesenqwamane nayo kanye noma kabili ehostela 
engayazi. 

“Imvume?” kuphinda iNhlwathi, “ngiyadabuka ukusho ukuthi 
angeke kwenzeke.” 

“Kuzovimbani?” uRod enyusa umoya ezenza othukuthele, 
esakhumbula kahle ukuthi uSkip wayemxwayisile ngokuthi 
umabhalane lo wayegwazelwa. 

“Iziphathimandla zibeke umkhawulo wesibalo sabantu 
abavunyelwe ukuhlala eSililo, manje sekufikiwe-ke kuleso sibalo.” 

“Uyabheda,” kusho uRod, “mina nginombhede ehostela, 
ngakho akukho ndawo yakuhlala engingenayo.” 

“Akusho lutho lokho, wumthetho kahulumeni lona.” 

“O, kulungile-ke, ngiyezwa. Nansi ifomu yami esigcwalisiwe.” 
Kwasho uRod eyidlulisa, ngaphansi kwayo kunephepha lamarandi 
amahlanu. 

“Yini le?” iNhlwathi izethukisa, “imvume ayikhokhelwa, 
itholakala mahhala.” 

“Kwangcono kanti, nginike-ke phela.” 

“Ingani sengichazile nje, angeke ngikwazi ukukunika.” 

163 



“Heyi wena, ndwaxa ndini, lalela la!” kumemeza uRod. 
“Ngiyayidinga le mvume, ngakho musa ukulokhu uchitha 
isikhathi ngokungifundekela ngomkatakata namanangananga 
la. Sengikukhokhele angithi? Ubani ongazi ukuthi wena 
uyagwazisa?” 

Ngaphandle kokunikeza uRod ithuba lokuzibekela olwakhe 
uhlangothi naye, iNhlwathi yamdonsela ephasishini unsumpa 
yamtshela ukuthi uMpulo lona wayeyiphekula elaziwayo futhi 
engumphehli wothuthuva olandelwa zibhelu nomaphi lapho 
ekhona. Kwase kwanele. Unsumpa owayebizwa ngoSilwanetshe 
eSililo, wayeshaya ngesiswebhu sofezela, ebaphatha ngesihluku 
abangaphansi kwakhe. Unsumpa wathi angezwa elephekula 
nomphehli wothuthuva, wanikela ehhovisi lakhe, wafike 
wayisayina ifomu, uMpulo wa‘sendwa’ ekhishwa eSililo. 
Kwakumele elangakusasa limshonele ethalaza ezintabeni 
zasemaphandleni angakubo. 

Wethuka woma emangaliswa ukwenqaba kweNhlwathi 
ukufunjathiswa, futhi emangaliswa nayindlela nje konke okwase 
konakele masinya ngayo. Wazisola yena ngokwedelela kwakhe 
iNhlwathi nangokuba nenkani kwakhe, esho ingcaca nje 
ukuthi iNhlwathi iyagwazisa. Esikhundleni sokushayela phansi 
njengokusho kukaSkip, wayevele wayona yonke le nto ngokuvusa 
umhlwenga. 

164 



Ngaleyo ntambama uSkip wayezixoxela noPhendukile 
Mazibuko owayekuthanda ukuxoxa nesiqashi sakwakhe ngempilo 
yakhe ende enzima enesigqi esifanayo. 

USkip wamane wamoyizela emzwela. “Awusho Mama, 
awukaze ube nomqashi olungile?” 

Amehlo kaPhendukile ayesaba luvindi, afifiyela abuka emuva 
eminyakeni eseyadlula. “Yebo. Ngake ngasebenzela abanye 
engangibabiza ngoThandabantu.” 

“Babenothile bephana yini?” 

“Babenganothile. Babenemoto eyodwa nje vo kanye nendlu 
enophahla lukathayela, hhayi lwamatshe abenyezelayo. Kodwa 
njengoba kwakungabeLungu nje, babephila nje kahle. Mamo! 
Wawungabona bekhithizela izingane zabo ngoKhisimusi! 
Omathoyizi! Wena doli! Izitimela zona! Izimoto! Izimpabanga 
zakithi ezizihluphekelayo nje zazingayidla isonto lonke golokoqo 

imali eyayisaphazwa kuthiwa kuthengelwa izingane!” 

“Babengakuholeli yini kahle?” 

“Yayingaphansi kweyayejwayelekile, kanti phela umsebenzi 
wawumningi. Ngangibhekene nendlu yonke, hhayi uku-ayina nje 
kodwa. Ngangihlala endlini engemuva ngenza yonke imisebenzi: 
ngishanela, ngithintithe izintuli, ngigeze nezitsha izandla lezi zize 

165 



zifane nomhlanga emfuleni!” 

“Babehlukile.” 

“Kanjani?” 

“Ngangingazizwa njengesisebenzi kulowaya muzi, 
kwakusengathi ngingowakhona nje nami. Babengiphathisa 
okomuntu, hhayi isisebenzi. UMesisi wayengasho ukuthi akafune 
ngane yami ejalidini. Ngangike ngize nanoSibusiso endlini, 
izingane zonke zidlale ndawonye, muntu mlungu kudibane 
konke ndawonye, sengathi uMdali wayedale uhlanga olulodwa 
esintwini.” 

“Pho, Mama, wahambelani khona?” 

“Kwasuke kwashintshwa ubasi, wayiswa ePitoli.” 

Baqhubeka bexoxa noSkip esinye isigamu sehora, uSkip 
emyengela ngasekuxoxeni ngelokishi, ikakhulukazi ngeNdoda 
nesancinza sayo, u-Esther Zondi. Ngelesishiyagalombili uSkip 
wabika ukudinwa washona endlini yakhe, kodwa akakhumulanga, 
futhi akangenanga ezingutsheni; wahlala ngasewindini 
wakhumbula izinsuku zasebunganeni eMelmoth. Wabona ukuthi 
impilo yakhe yayiyoba lula kabi ukuba wayefana nabanye abafana, 
ezimisele ukwamukela nokuthobela ingqwele, uPhumulani. 
Ukuhlohlolozwa nokuchukuluzwa okungakaya ngabe 
wakugwema. Wayazi kodwa uSkip ukuthi uma zazingabuya lezo 
zinsuku zakudala ezase zadlula, wayesangaqhubeka nokuba naleyo 
nkani nokuzazisa, futhi wayesangayiqhuba impi yakhe yemihla 
ngemihla noPhumulani, kuze kukhathale yena uPhumulani acele 
umaluju. 

USkip waphaphama ekuzulazuleni kwakhe ngengqondo lapho 
ezwa izigi phandle, ebona nesithunzana sisondela ngasewindini. 

“Nguwe lowo, Rod?” 

“Hullo, Skip. Angisheshanga ukuyithola le ndawo. Akulula 

166 



ukubona izinamba emnyameni.” 
USkip wamgudlukela uRod ukuze ajombele ngaphakathi. 

“Kubi.” 

“Ini? Sekwenzenjani manje?” 

“Ngisendiwe.” 

URod wahlala phansi embhedeni kaSkip wamxoxela yonke 
indaba. “Uyayibona-ke inkinga?” kubuza yena. “Besihlele 
ukuba ngibuyele la emva kokubamba ibhange. Kodwa njengoba 
ngingasavunyelwe nje ukuba lapha, ngizoyaphi?” 

“UHank Radebe yena,” kwabuza uSkip, “nezinye izingwenya 
zamaTigers, ngeke zikwazi ukukugcina?” 

“Kungenzeka zikwazi,” kuphendula uRod, “kodwa lokho 
kungaba yingozi. Ngaphandle kukaHank, lena eminye imihuqa 
ayingifuni ungathi ngiyayinukela. Uma owodwa uke wancinza 
iNhlwathi nje, ngabe kuphelile ngami. Isilima lesi singavele 
sigijimele emaphoyiseni.” 

USkip wazizwela nje indlela uRod ayekhuluma ngayo ukuthi 
wayedangele, ayekudinga kwabe kuyikushaywa umoya ake 
aphume eSililo nasezingozini zakhona. 

“Uma niqeda ukugqekeza Rod, kusho ukuthi ngeke ubuyele la. 
Uzofuna enye indawo ephephile.” 

URod wamhleka usulu. “Ngizozwa ngawe ukuthi iyiphi leyo 
ndawo.” 

“KwaMashu, efulethini lami.” 

“Lapho?” 

“Yebo, kungavimbani. Ungangena ngesikelemukhiye sakho; 
uma usungaphakathi, asikho isidingo sokuphuma. Kugcwele 
ukudla laphaya, elihle ihontshi leli.” 

“Kodwa, Skip, uma ngingabanjwa ngilaphaya, ungaba 

167 



senkingeni.” URod wayemane esho nje, kodwa ngaphakathi kuye 
kwakuthi kagxume yinjabulo esezibona eziphumulele kwaMashu. 
“Ngiyasho-ke.” 

“Ngeke kulunge kanjalo.” 
“Mina ngingalala nomaphi, mthaka.” 
“Uzothini umninimuzi?” 
“Uyohamba esalele; iwashi ngizolicupha u-4. Shesha-ke, Rod, 


kufanele ulale wena. Mkhulu umsebenzi onihlalele kusasa.” 
“Ungasashongo, ngazi kahle.” 

168 



24 


UPunjab Street wawunamafukwana ezitodlwana zamaNdiya, 
phakathi kwazo kukhona nebhange, isitolo sefenisha namanye 
nje amabhizinisi amakhulu. Ibhange lalithe khose phakathi 
kwekhemisi nesitolo sezingubo zabantu besilisa. 

URod wayemi ngaphesheya komgwaqo egqolozele 
ibhange, kulukhuni kuye ukukholwa ukuthi kuleyo ndawo 
eyayinganakekile kangako kwakuzojanyiselwa abantu emahoreni 
angemangaki nje. Njengoba isikhathi sokukususa lokho sasiya 
ngokuya sisondela, kwase kulula ukuba ingqondo yakhe ayigxilise 
kokwakufanele kwenziwe, ake akukhohlwe okwakungase 
kulandele. Uma konke kuhambe njengoba kwakuhleliwe, 
kwakuyothi kuba semini bebade, abe esazipholela kudala 
efulethini likaSkip. 

Okulandelayo manje kwakuyikuqinisekisa ukuthi 
imoto kaSkip yayiselapho yayishiywe khona ngayizolo yini. 
Njengoba wayeyikhinyabezile nje, kwakungelula ukuba 
kube yayisinyamalele, kodwa phela kwakungenzeka kube 
yayisigqekeziwe kumbe ikhishwe amasondo; nokho-ke 
kwakungenzekanga lutho. URod wayegculisekile ngoba iChev 
yayibukeka ingenalutho. Wahlolisisa amathayi kande ayivule 
ngokhiye ayewunikwe nguSkip, wayivula ngaphambili wabuyisela 
insimbi eyayikhunyuliwe, wabe eseyidumisa. Yasho yavuma 
ngaphandle kwenkinga. Wabe eseyayikhiya futhi wahamba, 
enethemba lokuthi babezokwazi ukuzishintsha ngokuphazima 
kweso izimoto ngemuva kokushaya kwabo ibhange. 

Ngaleso sikhathi uHank wayentshontsha imoto ababezobaleka 
ngayo. Kwakulula kabi lokho ngoba zaziningi izimoto ezazipake 
esidlidlini senkaba yeTheku, kodwa wazigwema lezo ezazipakwe 
lapho kukhokhwa khona ngoba enqena ukuthi hleze abaninizo 
basheshe babuye umsebenzi ungakaphothulwa. 

169 



Wakhetha ukuhlwaya kulezo ezazisemigwaqweni engaphandle 
ezazishiywa usuku lonke ngabantu ababesebenza enkabeni 
yeTheku. Wayegqoke i-ovalolo eyayibhalwe igama lenkampane 
yezimoto eyaziwayo, ukuze kungasoleki. Ababeseduze 
babecabanga ukuthi wayethunywe ukuzolungisa imoto 
eyayinenkinga ethize. 

URod owayesenesikhathi elinde lapho, wanompela 
ngokushesha. Kwakuseyihora lesishiyagalolunye, kusazolindwa 
ihora lonke. UHank wathi uRod makashayele ake azulazule nje 
azejwayeze imigwaqwana ezungezile. 

Ngaphambi kokuba behlukane noRod, uHank wamnika iAstra 
encane, ‘n-j-eeee’. Babengeke besabonana futhi kuze kwedlule 
umsebenzi. URod wabe esezizungezela ngokwakhe ngeToyota, 
waze wayozedlulisa ngakwiChev kaSkip ukuzanelisa okokugcina. 
Ngemuva kwalokho wapaka, wabe esengena ethilomu, lapho 
aphuza khona izinkomishi ezimbili zekhofi ukwehlisa uvalo; njalo 
kusenguye, wayengadingi kwehlisa luvalo, ezicabangela yedwana. 

Ngale, uHank yena waqonda ekhoneni ababezohlangana 
kulo noThemba. Incele yayidlala ingcaca kumfundi kunakuRod; 
kodwa njengombhemu owayesajwayela ukuqhosha nowayekwazi 
ukuziqinisa ngokuzikhulumela, uHank kasolanga nolunci. 
Bahambisana noThemba bayozedlulisa ngasemnyango 
wasebhange beqonde ukubona ukuthi u-Ivan Dube wayesemi 
ngomumo yini; ngemuva kwalokho babe sebeyohlala ebhentshini 
esitobhini sebhasi; kwakusasele amashumi amane nanhlanu 

170 



emizuzu bahlasele ibhange. Lesi sikhathi uHank wasichitha 
ngokufunda iphepha, ebuka amahhashi omjaho, kwazise 
wayeyiphanta lokuqina, imali eyimbumbuthela kuyo yonke 
imijaho emikhulu. Wawaqagula kuThemba ayezophuma 
phambili kuJulayi, wabe esembuza ukuthi yena wayebona kanjani. 
Pho uThemba wani into eyayingasakwazi ngisho ukuhlala ithule 
du, wasimze wankwankwaza nje, wabindwa yisidwa, kwaze 
kwamkhanyela noHank ukuthi kwakukhona okwakushaya 
amanzi. 

“Ye-yebo.” 

“Kahle phela ukusikhipha khona la emgwaqweni. Sihlohliwe?” 
kuxwayisa uHank ngolaka. UThemba wavuma ngekhanda. 

“Isigqoko sokuvala ubuso sona?” 

“Sisephaketheni.” 

“Kulungile-ke,” kwaphendula uHank, okwathi lapho 
ekhumbula ukuthi abanye abantu liyababulala itwetwe 
ngaphambi komsebenzi, wabe esengeza ngamazwi okuqunga 
uThemba isibindi. “Ungakhathazeki wena, ibhange sizolisobozela 
sengathi sishwabadela ikhekhe. Uyafuna ukuthatha isibindi?” 

UThemba wavuma ngekhanda futhi. UHank wakhipha 
ibhodlela lebhrendi walivula wabe esenika umlingane wakhe, 
owabethela sengathi wabe esefuna ukukhuza u‘mayibuye’, hleze 
kuye kugwebuke naleli twetwe elalidlala ngaye, Hank lowo 
owalithi hlwi ibhodlela. 

UHank nabangane bakhe abathathu azogqekeza nabo bangena 
eThekwini nje, uSkip yena ngapha uvakashele uWashington 
Shembe ngokwesithathu. Wake walinda ukuba uPhendukile 
aphume elibhekise emsebenzini anduba naye adukuze enkungwini 

171 



yasekuseni ngovivi elibhekise egogogweni. Wayefuna ukuba 
nesiqiniseko ukuthi uthisha wakhe wakudala wayewuhlelile 
umhlangano neNdoda. 

“Joseph!” kwethuka uShembe. “Ngaze ngajabula ukukubona.” 
Wayeqinisile; wayenexhala kabi ngokuthi hleze uSkip angabuyi. 
Wayekwazi ayezokwenziwa ngu-Alpheus uma kungahlelekanga 
ukubonana neNdoda. “Ngena, ngikwenzele itiye.” 

Njengoba uSkip ayengenzi lutho olunye ngalelo langa, 
wayezimisele ukuhlala phansi kebaxoxe nothisha wakhe wakudala; 
eqinisweni wayenesizathu sokusha amashushu ngethuba laleyo 
ngxoxo. Wayefuna ukuncela konke ayengakuthola mayelana 
neNdoda nendlu eyayihlala kuyo. Kodwa ngaphambi kokuvumela 
ingxoxo isabalale, kwakumele abe nesiqiniseko ukuthi kwase 
kuhleliwe ukuba babonane neNdoda. “Uphumelele ukuhlela 
ukuba sibonane, Thisha?” 

“Ngikwazile, Joseph. Iyobe ikulindele ngoLwesihlanu ngehora 
lesishiyagalolunye. Kuyokulungela lokho?” 

“Kahle kakhulu. Ngibonga ngiyanconcoza Thisha ukuba uze 
uzikhathaze kangaka.” 

“Kanti-ke akulutho nje, Joseph.” Wawasho la mazwi 
umuntu omdala kwabonakala nje ukuthi wayethulwe umthwalo 
owesindayo emahlombe, kodwa-ke wayengeke bese ebuyela 
ezingutsheni zakhe zokulala njalo aqhiyame ancele inqawe yakhe; 
kwakusekhona okunye okwakusafanele ukuba isivakashi sakhe 
siqale sikuvume. 

“Ungavuma, Joseph, ukuyikhohlisa kancane nje iNdoda uma 
senibonana?” 

“Ukuyikhohlisa kanjani, Thisha?” 

172 



“Ungaba nenkinga ekuyitsheleni ukuthi udayisa insangu?” 

“Mangikutshele, Joseph, ukuthi umfundi enanifunda naye 
akaseyena umuntu owethembekile. Akasazilandeli lezo zimiso 

zobuntu ezazifundiswa esikoleni.” 

“Ungasho njalo!” 

“Wephula umthetho ngokuthenga adayise izidakamizwa.” 

“Izidakamizwa? Hhayi, angikholwa. Angazehlisela kanjani 
ezingeni eliphansi kangako umfundi esasinaye?” 

“Nami ngidumele njengawe, Joseph. INdoda ave seyaba 
yisephulamthetho nje kuphela, ngisho nabantu esikhetha 
ukuzihlanganisa yazane nabo yilabo abaphila leyo mpilo kuphela. 
Ingakubona kuyichithela isikhathi-ke ukuvakashelwa ngumfundi 
eyake yafunda naye.” 

“Ngiyezwa, Thisha. Manje kufanele ngizenze umdayisi 
wensangu ukuze ngibe nesizathu sokubonana nayo?” 

“Kunjalo, Joseph. Unenkinga yini kulokho?” 

Ukukhululeka kukaShembe kwaphinda kwaba sobala; uSkip 
wamthokozisa lo macashelana wokuzenzisa ababewudlala. 
Wadlule wakwemukela ukuthi uShembe wayeke waba qotho, 
futhi ngabe wayesenjalo ukuba wayengakinatelwe ngamaketanga 
okugqilazwa yizidakamizwa, futhi engabanjiwe yingebhe 
ayeyifakwa ngu-Alpheus. 

Yathi ingadundubala lo mqansa indoda endala, yahosha 
inqawe yayo khona lapho; uSkip wabona ukuthi wayesesalelwe 
yisikhathi esincane sokubuza ngeNdoda nabalandeli bayo. 

“Thisha, ngizwa sengathi umfundi esasinaye akasenasimilo 
nangezinye izindlela. Kuthiwa uhlala nowesifazane angashadile 
naye. Ngabe kunjalo ngempela?” 

“Ngeshwa kunjalo, Joseph; igama lakhe ngu-Esther Zondi. 

173 



Ngomunye umuntu wesifazane lowaya.” 

UShembe wayezimisele ukuzishwashwatha. Watshela 
uSkip ukuthi u-Esther wayekhulele emtateni eThekwini eyini 
kanoma ngubani, engenabazali, engenamali, engafundile; egabe 
ngengqondo nebala nje kuphela. Iningi lalikholwa ukuthi iNdoda 
wayeyifake umanda ngaphakathi lo masihlalisane wayo. Noma 
ngabe kwakwenziwa yini-ke, kodwa manje wayesenethonya 
esenamandla kangangokuba wayesezenzela umathanda nje 
kunokuba kube nguye olalela indoda njengoba kulindeleke 
kunoma yimuphi umfazi. 

USkip wadabuka lapho ebona indoda endala isiqala ukusindwa 
yikhanda ngenxa yenqawe; kodwa kuningi ayesekutholile 
okwakuzoba lusizo kuye lapho esephinda evakashela endlini 
eyayiseduze kwenkundla yemidlalo. Njengoba wayekwazile 
ukuntshontsha ingxoxo phakathi kuka-Alpheus noStark, 
wayengazimisele nakancane ukubonana neNdoda ngokohlelo 
lukaShembe. Wayazi ukuthi lwaluyingxenye yozungu lokuketula 
iNdoda, manje kukhethwe yena ukuze kwesulelwe ngaye. 

Phinde-ke. INdoda wayezoyithelekela kungazelele muntu. 

174 



25 


Kwase kusele ishumi lemizuzu kushaye ihora leshumi 
ngenkathi uRod esondeza iToyota yokwebiwa eyipaka 
amanyathelo angemangaki kude buduze nomnyango webhange. 
U-Ivan Dube wayemane wavimba naleso sikhala sokupaka 
ngokuba abeke uphawu olwaluthi: No Parking, okwathi angabona 
uRod esondela, wabe eselususa, esema elinda uRod esahlukanisa 
izintambo ezazihlanganisiwe ukuze imoto idume, ingani phela 
yayingenakhiye. 

Wamangala uRod ebona u-Ivan enqekuzisa ikhanda 
kancane emmoyizelela. Kwakungekho luphawu lwanzondo 
nakungethembani ayekukhombise ngeSonto ekuseni. Phezu 
kwanoma yibuphi obunye ubuthakathaka esasingaba naso 
isigelekeqe lesi, sakhombisa ukuvuthwa ngokuba singakuvumeli 
ukungakhothani kwabo kuphazamise impumelelo yomsebenzi 
ababephezu kwawo. 

“Usigcinile isikhathi,” kwasho yena. “Kusahamba kahle 
konke?” 

“Ngqo,” kwaphendula uRod. 

“Okufanele ukwenze nje wena ukushoshela phambili ngemoto 
uma sengikusayinelile; ungakhohlwa belu yisigqoko sokufihla 
ubuso.” 

“Ngingalokotha!” URod wakuphawula ukuthi ubuso 
bukaDube bathi ukuswaca uma ephatha igama lesigqoko esiveza 
amehlo wodwa, nokho wangakushaya mkhuba lokho. Ukuba 
wayenomdlandla njengoSkip emvelweni yesidalwa esingumuntu, 
ngabe wakuqaphela ukuthi unontanda kubukwa onguDube, 
owayenegqabho enjalo nje, wayecasukile ngenxa yokunikwa 
umsebenzana ongelutho kunayo yonke. Yebo, wawulula kakhulu 
wona, kodwa futhi wawungumkhanya kakhulu ngoba phela yena 
kwakuzodingeka alokhu ekhona enkundleni yesigigaba ngenkathi 

175 



laba abanye bephelela emehlweni. Uma kuba khona onakayo 
ngenkathi esathi ukhombisa ozakwabo ngezandla, zaziyomkhalela 
kuqala. 

Babeyisithupha abantu ngaphakathi ebhange 
elalingengakanani; bonke babengabomdabu. Omunye wabo, 
owesifazane owayeshuqulile ekhanda, wayenkonkoshele ibhuku 
lasebhange elase laba yimifinywana, ethethisana nothela: “Linani 
nje ibhuku lami ukuba selingaze liyiswe emahhovisi amakhulu?” 

Uthela wamphendula ngokunensa nangesikhulu isineke 
lesi. WayeyiNdiya, enobubele, ethembekile; wayeseneminyaka 
ephethe ebhange, enekhono lokusebenza nabomdabu, iningi labo 
elalingenalwazi olutheni ngemicikilisho yezimali. 

“Ibhuku lakho kufanele liyiswe ehhovisi elikhulu ukuze 
licwaningwe,” emchazela. 

“Licwaningwe ukuthini?” 

“Ufake wabuye wakhipha imali kaningi, ngakho kungenzeka 
kube khona okushaya manzi.” 

“Uma kunephutha kuyoba ngelakho ngoba nguwe ohlala 
ubhala ebhukwini lami.” 

“Indaba ayive isephutheni nje; uyabona thina asixhumene 
nekhompiyutha ngoba siyigatsha nje.” 

“Yazini ikhompiyutha ngebhuku lami? Njalo uma ngize lapha 
bengifike ngikhulume nawe, nguwe kuphela-ke owaziyo ukuthi 
nginamalini; ziyakutshela izinombolo.” 

“Kodwa phela izibalo zami kufanele zivumelane 
nezekhompiyutha.” 

Yaqhubeka umlibe impikiswano abanye abantu ababeze 

176 



ebhange sebemi sengathi babanjwe wugesi belinde isiphetho. 
Omunye wabo owayelethe impahla owayenomqashi 
owayengabhenywa engensangu, wayeseqalile ukushaya 
eqwaqwada itafula. 

“Sekuyikho!” esholo phansi. 

Bakhipha izigqoko zabo ezifihla ubuso, ngokuphazima kweso 
uHank, vele owayeshesha ezandleni, esakhe wayesesidlubhile, 
wasibopha ngemuva eshesha njengonyazi. UThemba yena 
ngendlela ayeqhaqhazela ngayo, esakhe saphunyuka sawela 
phansi. “Sicoshe,” kufutheka uHank ehlanganise amazinyo, 
“kungaze kube khona okubonayo!” 

Wadlule wangabona ukuthi uThemba lo wayesephelile 
yinyoni. Wayesajwayela ukusebenza nemihuqa yamahuzu 
anembobo ekhaleni njengaye kangangoba ukutatazela 
kukaThemba wakuthatha ngokuthi wayeqaphelisisa enzisisa. 
Kwadingeka ukuba uThemba afulathele, uHank ambophele 
izintambo. 

Umuntu owayesekhosombeni eliseduze wakubona 
okwakwenzeka, wabhanyaza amehlo ethukile. Engakawuvuli 
umlomo, uHank wabeka isandla ehlombe wambuza esholo 
phansi: “Usufuna ukugqashuka mfo?” Umfo lo wanikina ikhanda 
engasenaphimbo, esebanda qa ngenxa yovalo, phose wazimanzisa. 
UHank ezibonela nje ukuthi wayengeke esabanga msindo, 
waphenduka waqonda ekhawunteni, izulu lezandla selisesandleni. 

URod uhleli emotweni nje uyazibuza ukuthi kazi umsebenzi 
uzothatha isikhathi esingakanani. Yena kwakufanele azenze 
ocikekile ozozelelayo nje, njengomshayeli elinde umuntu 

177 



osaye ndawo ndawo. Pho, uRod nokuzenzisa kwakuyizinto 
ezingahlangani; wayede elula intamo ebuka enhla nasenzansi 
nomgwaqo, ezenyeza futhi enomona no-Ivan Dube, okwakhe 
okwakubukeka kugijimisa igazi njengoba ayeyeme ngesigxobo 
ezincelela intethe kuhle komdala umahlalela kasikhotheni 
owayengenalutho ayelwenza, engancika lapho ilanga lonke; 
kodwa-ke wayekhohlisa. Amehlo akhe ayethe njo ebhange, 
elindele ukukhombisa ngesandla lapho oHank noThemba 
bethushuka emnyango ngesivinini. 

Ekugcineni wabona okuthile nakho okwakungezona izindaba 
ezithokozisayo; ngaphesheya komgwaqo iphoyisa lomgwaqo 
lalihambe lihlola izimoto ezazipake eceleni konqenqema 
lwabahamba ngezinyawo. Isandla sikaRod sake sahlala eqhubini 
lokuqhosha kwesibhamu ephaketheni lakhe. Ngabe lifunani? 
Ukuthi izimoto zithelile yini? Izincwadi zokushayela? Izimoto 
eseziphelelwe yimali yokupaka? Wathi jeqe ewindini ngaphambili 
ebheka imitha, walizwa newashi lichachaza kancane phandle, 
weneliseka, konke kwakuhamba kahle. Enelisekile, wabe 
esencika ngomhlane esihlalweni waze wethuswa ngomunye futhi 
umcabango. Habe, kambe uma iphoyisa leli lihambe lifuna 
izimoto ezebiwe! Kwakungenzeka kube kumanje nje isibikiwe 
iToyota elahlekile. 

URod waphinde wahlala wathi qingqo, walinganisela 
emizuzwini emihlanu kande iphoyisa lifike kuye, sasiside 
ngokwanele leso sikhathi koHank noThemba ukuba baqede 
ukuthulula imali ediloweni likathela. Kodwa kwakucwebe isiziba, 
kuthule cwaka sengathi kwakungenzeki lutho. Abantu baqhubeka 
nokuzedlulela. U-Ivan akazange athi nyaka, wayelokhu ecuthile 
nje, iphoyisa nalo laliya lisondela. URod kwathi makapapazise 

178 



ihutha njengohlanya akhombise ukuphelelwa kwakhe yisineke. 
“Hayi Man! akube khona okwenzekayo!” evungama yedwana. 

Wayethe kuRod aze aqonde efulethini lakhe ngaphandle 
kokuchitha isikhathi uma sebegqekeze ebhange ngoba lalibukeka 
likulungele ukuba uRod acashe khona aphumule, ake aziqoqe; 
akukho muntu kwaMashu owayeseke wezwa igama likaMoses 
Mpulo. Kodwa wabe esekhumbula ukuthi amaphoyisa 
ayengapheli efulethini lakhe ngethemba lokumbamba nodompasi 
womgunyathi. Ayesebenzisa omunye wabahlanzi befulethi 
njengempimpi yawo. Uma le mpimpi yayingase ibone umuntu 
ongaziwa engena efulethini, yayingancinza uPrinsloo. Amaphoyisa 
ayengamthelekela uRod, aboshelwe ukugqekeza, isikelemu khiye 
ephaketheni lakhe sasiyoba ubufakazi obenele. 

USkip wabona ukuthi wabe enze elikhulu iphutha nanokuthi 
kwakubalulekile ukwexwayisa uRod ngokushesha. Kodwa 
kanjani? Phela uRod loyo wayesedolobheni elungela ukuqola 
ibhange, okwakuzobe sekuphelile yena Skip efika edolobheni. 
Okungukuphela kwecebo manje kwase kuyikuphuthuma khona 
efulethini ngethemba lokuthi wayezofika kuqala, engakafiki uRod. 

Ngaphandle kokuchitha isikhathi, wanikela ezitolo esehambisa 
okohlanya, kodwa kwadingeka ukuba alinde cishe ihora lonke 
anduba lisuke ibhasi elilandelayo amabombo liwabhekise 
eThekwini. 

179 



26 


Ngenkathi uHank esondela ekhawunteni lasebhange ezemboze 
ubuso, isibhamu sisesandleni, wakhombisa uThemba ngesandla 
ukuba ayocupha ngasemnyango. Nempela uThemba wenze njalo, 
waphenduka wabhekana nabantu abayisithupha ababempintshene 
ngaphakathi ebhange elalingengakanani ngobukhulu. Umsebenzi 
wakhe kwakungukubahlehlisa abamise laphaya ngasobondeni, 
kodwa wathi uvula umlomo uyakhuluma, washo kancane ngale 
ndlela yokuthi akuzwanga muntu. Abantu baqhubeka bazimela 
emgqeni nje, abanye bazigcwalisela amafomu abo ematafuleni 
asemaceleni. 

Kwaze kwaba nguHank omenzela lokho. “Siyasebenza 
manje!” kubhavumula yena. “Wonke umuntu, akungathi nyaka!” 
UThemba kwaba yikhona eqaqeka ulimi naye, “Oke wanyakaza 
nje ngimhlohl’ umthofi!” esho kakhulu ehoshoza sakumemeza 
sengathi kakukhulumi yena. 

Abantu bathi dlengelele benza njengoba babetshelwa. Bama 
bathula bathi du, baba yizichuse. Ngaleso sikhathi uHank 
wayesemi ngasekhawunteni, umbhobho wesibhamu ewubhekise 
ngqo esifubeni sikathela. Wamnika isaka lemali elingenalutho. 
“Gcwalisa, uyifake yonke ekhona,” kwasho uHank, engathi nsi. 

Uthela wayefundisiwe ukuthi aze enze njani uma kwenzeka 
behlelwa yisimo esinje. Wayazi ukuthi kwakufanele ahambise 
unyawo lwakhe luye ngakwesokudla luze lucindezele inkinobho 
eyayizokhalisa i-alamu egatsheni lebhange elaliseduze. Kodwa 
kwathi lapho ebona uHank la phambi kwakhe ezemboze ubuso, 
nombhobho omnyama wesibhamu ubheke ngakuye, yaphuma 
yonke leyo miyalelo ayesayifaka engqondweni eseyazi ngekhanda 
njengoba ayezazi yena. Kwaba sengathi wayebuyele emuva 
ebunganeni lapho ayenza noma yini okwakuthiwa makayenze. 
Akachithanga sikhathi, wavula idilowa waqala ukuhlohla 

180 



izishaqane zemali engamaphepha esakeni, uHank emqaphele, 
encike ekhawunteni ukuqinisekisa ukuthi kwakungasali 
mali. Yathi ingaphela ediloweni, wayalela uthela ukuba avule 
elilandelayo. “Ngike ngathola ukuthi ushiye ngisho elilodwa nje 
iphepha, ufile wena!” 

“Imoto yakho le?” 

URod wanikina ikhanda elokhu esaswacile ebusweni. 

“Ekababa, ungaphakathi ebhange usayokhipha imali.” 

“Ake ngibone ilayisense yakho yokushayela.” 

“Ilayisense yokushayela!” kubhavumula uRod. 

“Ungizwe kahle.” 

“Yini ukhethe mina?” 

“Nginegunya lokuhlola amalayisense okushayela,” 
kwaphendula iphoyisa, kwezwakala nje ukuthi lalisho ngeqholo 
nangokwesikhundla salo. “Yicala ukushayela imoto ngaphandle 
kwayo.” 

“Lokhu mina angishayeli nje?” uRod ezihlangula, “ngizihlalele 
nje la.” 

Lakhotha umlomo iphoyisa; kwakungahambi ngendlela 

181 



elaliyilindele, nezinsolo zalo zaya ngokuqina. 

“Ngoba?” 

“Ngoba ngiyawufuna.” 

Kusenjalo iphoyisa lisakhuluma, kwafika umfundisi ephethe 

isikhwama, wama eduze kwalo. Wayeqonde ukungena ebhange, 
kodwa engakwazi ukungena ngoba iphoyisa lalimvimbele. 

“Uxolo,” kwasho yena. 

Iphoyisa laqalaqalaza licikekile, lagudluka. URod wake 
wacabanga ukulisebenzisa lelo thuba. Uma wayesubatha 
ngejubane enyusa umgwaqo ajike ngale kwemoto eyayipakile 
abuyele kwiToyota, wayengasheshe abuye, akwazi ukubaleka 
ngemoto nawoHank benoThemba, kodwa washeshe 
wawuphebeza lowo mcabango. Wayengazi kanjani ukuthi 
babezophuma nini laba ababengaphakathi? Kanti phela nephoyisa 
noma lase lithe ukukhula futhi linomzimba, lalingase libe naye 
shaqa, selinanesizathu sokumbopha. Ngakho wahlala lapho 
ayekhona nje waqhubeka walichithela isikhathi ngokudaza inkani. 

“Ngithe khipha umazisi wakho!” kwasho iphoyisa. 

Ngaphakathi ebhange abantu abayisithupha wawungathi 
badlalela ibhayisikobho enganyakazi, ngaphandle kokuthi 
owesifazane owayeshuqulile wayesebibitheka, esholo phansi. 
Wake wathula nje uHank anduba amexwayise, “Uma usafuna 
ukuphinda ubabone abantabakho, Mama, akuthi nya lokho!” 

Owesifazane wathula; kodwa kwenzeka okwakungalindelekile 
ngoba abantu babona ukuthi kanti kwakungekubi 
njengokucabanga kwabo. Omunye wabo washashazisa izinyawo, 
omunye waquma kakhulu kwezwakala. Laqala ukuncibilika iqhwa 
elalisengqondweni kathela, yaqala ukusebenza ngokwejwayelekile. 
Wakukhumbula okwakufanele akwenze esimweni esinje, kodwa 

182 



do isibindi, unyawo lutho ukunyakaza; nokho wayeselinde nje 
ukuba aphinde futhi uHank aphazamiseke. 

Uthela naye wayeya ngokuya emphuza inyongo uHank. Wathi 
lapho esekhipha iphepha lokugcina eliluhlaza ediloweni, washo 
ngomoya ophansi nje. “Ingaka-ke, kodwa ikhona enye esisefweni. 
Ngiyilande?” 

UHank wanqikaza. Ngaphambi kokugqekeza, wayeke 
wakucabanga konke okwakungase kuvele, kodwa kwakungazange 
kumfikele ukuthi uthela angazisholo yena ukuthi uzolanda enye 
imali, ngakho wayengenampendulo eyayivele isilungisiwe. Phezu 
kokucophelela ayezihlela ngakho izinto nokubeka phansi umoya 
lapho sezenziwa, ubhongoza wezigebengu lona wayeyiphanta; 
wayengamane alahlekelwe yikho konke asekuzuzile ezama 
inhlanhla yokuzuza okunye futhi. 

“Kulungile, ilande,” kusho yena. Uthela walalela, waphenduka 
wabheka ngasesisefweni njengoba kwakushiwo, belu elinde ukuba 
aphazamiseke umlisa owayezemboze ubuso. 

Ngaleso sikhathi kwangena omunye umuntu ebhange, into 
okwakufanele ukuba uHank ayicabange ngenkathi ethi uthela 
makayothulula isisefo. UThemba waphenduka, wazithela phezu 
koqhaqhaveyana lomfundisi olwalomelele ludabukisa, ludlula 
kuye luphethe isikhwama okwakubonakala ukuthi sasisinda 
ngenxa yohlweza lomnikelo. 

Lwavungama luxolisa, lusondela ekhawunteni lungaboni 
ukuthi ziyaduma la. Lwathatha amanyathelo ambalwa, lwathi 
khimilili, kwayikhona lubona ukuthi kwakukhona okwakushaya 

183 



amanzi. Wonke umuntu wayemi elugodo engathi nyaka, 
ngasekhawunteni kukhona indoda eyayizemboze ubuso. 
Umfundisi wadideka, wakhungatheka ezibona egxambukele lapho 
ayengadingeki khona. Ayesekufuna manje kwakuyikuphuma 
lapha ngaphandle kokupholisa amaseko. 

UThemba yena kwathi lapho ebona umfundisi ephuthuma 
emnyango, wadunyelwa yikhanda, sababaza isibhamu. 

Laligamenxe ihora leshumi, kodwa isitimela esasigitshelwe 
nguSkip eThekwini sasingakafiki kwaMashu. Sasikade 
sibanjezelwe uphawu olubomvu, lapho uSkip wayengasakwazi 
ukuzibamba engasacikekile okwala. Ayekwazi nje ukuthi 
kwakungenzeka ukuthi ngalowo mzuzu uRod wayephephetheka 
ngeChev ebheke efulethini. 

Kwakubalulekile ukufika khona kuqala. USkip wazizwa 
enethemba lokuthi wayezokwazi ukufika efulethini 
ngaphandle kokucoshwa ngamaphoyisa, okwakusobala ukuthi 
ayengenasikhathi sokuthungathana naye. Uma nje esesefulethini, 
wayeyobe esenomazisi wakhe okuyiwonawona. Wazisola 
ngokungakwazi ukuhlawumbisela okwakuzokwenziwa ngumuntu 
ohlanzayo uma kwenzekile welamela uRod engena. Kwakuyinto 
okwakusobala kabi ukuthi kwakufanele ukuthi wayesheshe 
wayiqaphela, kodwa wayengayinakanga. Lixhoshwa libhekile 
kalula kangako-ke uma umuntu ezifaka engozini ngokwephula 
umthetho. 

184 



27 


“Ngiyakutshela-ke,” kwasho uRod ephoyiseni lomgwaqo, 
“angiwuphethe udompasi wami, ngiwushiye ekhaya.” Wayesho 
nje, wayephethe owomgunyathi, kodwa wayazi ukuthi uma 
wayengawukhipha, igama likaMoses Mpulo laliyobe seliyaziwa 
emaphoyiseni. 

“Uma kunjalo,” kwasho iphoyisa lomgwaqo, “usuboshiwe.” 

“Ngiboshelwani?” 

“Awungiyeke ngemibuzo eminingi. Phuma emotweni!” 
Amandla okubopha ephoyisa lomgwaqo ayenomkhawulo 
engahambi aze afike ezimweni ezinje. Nangaphandle kwalokho, 
kwakuyingozi ukubopha umuntu omnyama esiphithiphithini 
esinjeyaya. Vele nje kwase kuqala ukuba nesixongololo sabantu 
onqenqemeni lomgwaqo. Pho, laliyilolu hlobo olunenkani, 
likholwa ukuthi izikhulu zazibatotosa ngokwedlulele osikhotheni 
laba. 

“Ungizwile. Ngithe phuma!” 

URod owayembona uDube esondela, wathalalisa nje. “Ubaba 
usebenzela uHulumeni wakwaZulu,” elexwayisa. “Uzongena 
enkingeni ngalokhu okwenzayo.” 

Ngokokuqala ngqa, iphoyisa lanqikaza. Lalingathandi ukuba 
yisiphusha sephoyisa esidale isiphithiphithi esidonse amehlo 
omhlaba. Laphinda lathi nhla ezingutsheni zikaRod ezazikhathele, 
labona ukuthi wayemane elibamba nje. “Uma ungaziphumeli 
ngokwakho, ngizokukhipha ngesidlozana!” 

Isicabha semoto sasikhiyiwe, ngakho iphoyisa lazama 
ukumthathelela ngewindi, kodwa uRod walenyusa ngokushesha, 
okwenza ukuba iphoyisa liyidonse lishesha ingalo. Ngemizuzwana 
embalwa nje, base behlukaniswe yingilazi. 

URod akazizwanga enqobile kangako. Wayazi ukuthi iphoyisa 

185 



lase limbone kahle nokuthi umfanekiso wakhe wawuzosakazwa 
ngemuva komsebenzi, uma wawenzekile. Babengakabonwa 
nangalukhalo oHank noThemba. Ngabe babesalibelephi, futhi 
benzani? 

Yayisingamashumi amabili imizuzu uThemba ejamise 
abantu abayisithupha ngokubakhomba ngesibhamu, ebaphoqa 
ukuba bangathi nyaka. Babezitshela ukuthi wayengumbulali 
ongenanembeza; ukuba wayengasifakile isigqoko esiveza amehlo 
kuphela, babeyomangala lapho bebona ukwethuka nokuphelelwa 
yithemba ebusweni bakhe. Yena ngokwakhe wayengasafuni lutho, 
kodwa khona lapho wayekuthokozela okwakwenzeka. Wayeqala 
ngqa empilweni yakhe umfundi lo ukuba ake alalelwe anakwe. 
Wayemane akhombe oyedwa nje ngesibhamu, avele ashwabane. 

Kodwa uThemba waphelelwa ngamaqhinga lapho umfundisi 
esubatha eqonde emnyango. Kunokuba ame emnyango amvimbe, 
wamane wama nje wabukela, ethithibele. Lapho uHank ememeza 
ekhuza, uThemba wavele waqhumisa isibhamu engabhekise 
kumuntu, kodwa lokho kuqhuma kwasiguqula sonke isimo, 
ikakhulukazi lapho sesisho sishilo isibhamu. Enye inhlamvu 
yashaya obondeni, enye yashaya ikhawunta lavaveka. Kwaba 
ubumayemaye abantu beklewula beziphonsa phansi. Uthela 
naye wagwija washona ngaphansi kwekhawunta wacindezela 

186 



inkinobho yokuhlaba umkhosi. Isithombe esasikade singanyakazi 
saphenduka ibhayisikobho eshesha njengonyazi lonyawo 
lukaChuck Norris. 

Kwathi ukuba ezwe ukuqhuma kwezibhamu uRod, wagoba 
waxhuma izintambo, yaduma imoto. Wafaka isigqoko sakhe 
esasiveza amehlo wabe eseyikhipha iToyota lapho yayipakwe 
khona, kwakungelula ngoba phambi kwakhe kwakumi iloli 
elikhulukazi. 

OHank noThemba baphuma ebhange bathi qala qala, lutho 
iToyota, do u-Ivan, owasimze waphelela ezixukwini. Khona lapho, 
memfu iphoyisa lomgwaqo liphuma endlwaneni yokushaya 
ucingo khona eduze nje. 

UThemba wasangana akabe esabuza nakuHank, wasukeleka 
ngejubane; nguye lowaya eyodlula kulo iphoyisa lelo ephambana 
nezixuku. Kwathi hlaka kwavuleka indlela, nobani eqhela 
endleleni ededela lo muntu owayegijimisa okwenyamazane, evele 
ngamehlo esigqokweni, esandleni ehlome ngesibhamu. 

Iphoyisa lomgwaqo lalingazi ukuthi kugqekeziwe. Ngesikhathi 
lisengaphakathi ekhosombeni lishaya ucingo, ukuduma 
kwezimoto kwakuwugqibile umsindo wokuqhuma kwesibhamu. 
Lamangala nje lapho liphuma lizithela kumuntu ezemboze ubuso 
emba embulula, esandleni ephethe isibhamu, kodwa lakuyeka 
ngokushesha ukumangala lamhlala ezithendeni. Alimbonanga 
omunye umlisa naye owayezemboze ubuso owayemi phakathi 
kwezimoto ezimbili ezazipakwe ngaphambi komnyango 
webhange. UHank wayebe nesibindi wakhetha ukuma alinde 

187 



hleze uRod wayesazofika. Nebala kwamsiza lokho ngoba 
wayibona iToyota ithi thushu izama ukwedlula iloli elalizimele. 

“Hamba!” kufutheka yena. Kodwa uRod wayengenakuya 
phambili ngoba kwakuvimbe izimoto. Kwadingeka ukuba 
ayihlehlise iToyota, wabe esejika wayifaka emzileni okungewona. 
Isithuthuthu esasiza ngakubo saziphumela sona emgwaqweni. 
Ezimisele ngayekwenza uRod, akalinakanga izwi likaHank, vele 
elalingezwakali emsindweni wokuduma kweToyota eyayisihuba 
isidla amagalani ngegiya eliphansi kwaze kwasengathi izigqikana 
zenjini lezi zase zizowuncibilikisa umgudu ezigijima zehla zenyuka 
kuwo. 

Baze bedlula ebhasini elaligcwele abagibeli ababechwaza, 
bekhuluma baze bakhombe, bethathekile, bechazwa ukubona 
abalisa ababebaleka ngemoto bezemboze ubuso, uRod engabonaze 
ayishintshe imoto ayifake egiyeni elilandelayo. Bobabili 
babesithwe yibhasi, ngakho kabambonanga uThemba ebelethe 
izithende iphoyisa lomgwaqo lisezithendeni likanye nabanye abase 
beyingene. 

Ngoba insizwa esencane lena yayiphambili intaza 
ngejubane, yakwazi ukubhekana nokusubatha kwayo, kanti 
laba ababeyisukela babegijima babuye bame babheke ukuthi 
ishonephi. Nakho-ke, khathaliyane uThemba esezizwa efana 
nenyamazane isiphelelwe ngamandla, zilapha izinja. 

Ngoba wayedinga intuba ngokushesha, wajika wangena 

188 



ngomhubhe wokuqala awuthola, ethandaza ukuba uphumele 
emgwaqweni ngale kwezindlu. Ngemuva kokuhamba eceza 
imigqomo yezibi eyivika, eminye eyishayisa ichitheke, edlula 
nezicabha ezazivaliwe, waye wathiywa ubonda lwezitini. 

Washaqeka efika emnyango wefulethi lakhe isicabha sithe 
gengelezi. Esengaphakathi, inhliziyo yashona phansi ephawula 
ukuthi kwakugqekeziwe. Izingubo zazisakazeke phansi 
yonke indawo ekamelweni lokulala, iwodilophu igqekeziwe. 
Umcabango wokuqala owamfikela kwaba ukugoba abheke 
izinto ezazibekwe eshalofini elisenzansi nayo; wethuka woma 
ukuthola ukuthi wayegqemeke udume. Isibhamu sakhe, ibhuku 
lamasheke, incwadi yasebhange, umazisi kanye nayo yonke imali 
eyayithukuswe khona, kwakungekho. 

189 



28 


Umhubhe uThemba angena ngawo waphelela obondeni 
lwezitini. Kwakukhona isango elalivulekela ebaleni ngale, kodwa 
lalikhiyiwe. Kwadingeka ukuba anompele eqele ngale, lokho 
wakwenza kanzima exhamazela, kwazise wayediniwe kade egijima. 
Uvalo ayenalo esaba laba ababesezithendeni zakhe lwalungaphezu 
kakhulu kokukhandleka kwakhe nobuhlungu ayebuzwa 
emzimbeni; akezwanga ngisho eseklwebheka ehuzuka ngenkathi 
eqela ngale. Isigqoko sakhe esasemboze ubuso sasala egatsheni 
lesihlahla, yena wasala nomudwa ebusweni. 

Ukukhahlamezeka kwakhe emzimbeni kwamthuntubeza 
ukubona nokuzwa. Emehlweni akhe, ibala labonakala liyimigqa 
emnyama nemhlophe, kwathi inja eyayimgxumela yangabonakala 
njengenja kodwa kwaba sengathi kwakuza isixhobo samazinyo 
noboya, akukhahlela maqede kwaphelela emehlweni. Owesimame 
weNdiya owayethi uzishanelela amahlamvu ebaleni wathi 
uyaklewula ebona uThemba eza esendiza eqonde ngqo kuye, 
iphimbo alaze laphuma. 

Wamshiya kanjalo wabhembuluka wagudla indlu wadabula 
engadini, wuye lowaya waze wayoqhamukela emgwaqweni ongale. 
Kwakuthule kunakulona ayesuka kuwo, futhi kufana nenqaba 
ekugcineni ayengaphumula kuyo. Weyama ngothango wathambisa 
umzimba, lapho sekugubhazela isifuba kuhohoza noqhoqhoqho 
ezama ukudonsa umoya. 

Esancike kanjalo ngothango, memfu ababemsukela. Babegijime 
njalo bazungeza isakhiwo becabanga nokuthi wayesebalahlekele; 
bajabula bamemeza njengabanqobi lapho bezithela kuye futhi. 
UThemba waphakamisa amehlo wadabukisa, wafana nomuntu 
osefike esiphethweni sokuqinisela kwakhe, wangenza mzamo 
wakubaleka. Ukuthi isibhamu sasiwelephi nini, naye akazanga, 
waze wabona kamuva ngenkathi esephulazwa ngamaphoyisa. 

190 



Yathi ingafulathela ibhange iToyota eyayimpiza ngesivinini, 
uHank noRod bazikhumula izigqoko zabo ezazifihla ubuso, base 
bezihambela kahle nje njengezinye izimoto baze bafika lapho 
kwakupakwe khona iChevrolet kaSkip. Njengoba kwakufanele 
bangabonakali beshintsha izimoto, iToyota bayishiya esikhaleni 
sokuqala sokupaka esasivulekile, base behamba ngezinyawo. 

“Ayisekho indaba yaseSililo manje,” kwasho uHank lapho 
uRod evula iChevrolet. “Amaphoyisa azosifuna apekequle 
nangaphansi kwezidindi.” 

“Ayobe esenanesithombe sami,” kwenezela uRod. 

“Manje sizokwenzenjani?” 

“Kunjani kwaMashu?” 

“Ngoba kunjani khona?” 

“Nginolayini khona. Wena ukhona umuntu omaziyo 

ongaquba kuye iviki nje kanje kuze kudambe lesi smokwe?” 

“Ya,” kuvuma uHank. “Ukhona uSenzo Shezi onesitolo 
sokhiye; ngicabanga ukuthi angasiza.” 

“Pho sisalindeni?” kwabuza uRod edumisa imoto. “Ayigubhe 
ibheke khona-ke.” 

Ngenkathi uSkip ethola kumapeketwane laphaya phansi 
ewodilophini ekamelweni lakhe lokulala, wabona ukuthi izinto 
zazimmele lubhojozi; wayengenamazisi futhi engenamali. 
Khona kwakuzomkhathaza isikhashana nje; wayengafaka isicelo 

191 



sowesikhashana, engase akwazi nokukhipha imali ebhange 
ngokusayina, kodwa-ke le micikilisho yayithatha isikhathi, into 
ayengenayo yena wakoSkip okwase kusele kancane ahlangane 
esikhaleni kwaNtombela no-Alpheus noStark. 

Kodwa-ke konke lokho akwenzekanga ngoba umuntu 
owayephuma ethoyilethi kwakungesona isigebengu, 
kwakuyiphoyisa. Kwathi ukuba uSkip abone umfaniswano 
oluhlaza, wathi dlengelele, wangabe esaqhubeka nokuhlasela. 
Kuleso sikhathi wazithola ebhekene noLefthenenti Prinsloo, 
ayengafisi neze ukubonana naye ngaleso sikhathi, nokho 
waziqinisa. 

“Yebo-ke, Prinsloo. Wafika kahle ngifuna ukubika izimpahla 
ezilahlekile.” 

Kunokuba alalele uPrinsloo, wasuka inhlamvu wasonta uSkip 
ingalo wamhlanganisa nobonda wamphuthaza izikhali. USkip 
wahle wazibonela nje ngendlela ayembambe ngesidlozana ngayo 
unkabi lo, ukuthi wayekujabulela lokho. Waphuthaza wabuya 
nomazisi womgunyathi. 

“Isaac Bhengu, ngikubophela ukungena ngokungemthetho 
kanye nokweba.” 

“Kahle bo, Prinsloo, ake ukhule ngengqondo. Kuyoze kube 

192 



kangaki silokhu siphindaphindana nento efanayo? Wazi kahle 
ukuthi nginguJoseph Dlamini.” 

“Okay, Prinsloo, kulungile uma ufuna ukwenza kanjalo, 
kodwa uze ungakhali ngami uma usuthethiswa kamuva. Kodwa 
ngisafuna ukuxhumana nommeli wami-ke ungakangifaki 
ozankosi.” 

“Lokho uzokwenza uma usufike esiteshini, uma unaye ummeli, 
Bhengu.” 

Washo lokho qede wamhlohloloza uSkip wamkhipha 
ngomnyango wasekhishini wehla naye ngezitebhisi zangemuva. 
Besehla, uSkip waqaphela ukuthi kwakuneveni yamaphoyisa 
eyayimi emgwaqweni ngemuva, eceleni kwayo kumi iphoyisa 
lomuntu. Bathi besadabula ebaleni nje, wamemeza uPrinsloo, 
“Khumalo, woza la.” 

Iphoyisa leza liqholosha, bahlangana ngasesangweni. 
“Umqaphelisise,” kwasho uPrinsloo, “ngisayoqedela ukupeketula 
efulethini. Ngeke ngilibale.” 

Washo ephindela emuva, iphoyisa labe livula izicabha 
ezinezingcingo ngemuva evenini lisikhomba phakathi isiboshwa. 
Okwakwenzekile uSkip kwakumphazamise kangangoba 
akakhumbulanga ngisho nakamuva ukuthi wangena kanjani 
nozankosi ezihlakaleni. Wazithola esephakathi evenini ebakaza 
ngemuva kwezingcingo, kungekho ayengakwenza lapho iphoyisa 
livala izicabha. 

193 



Kwadingeka akwamukele ukuthi mhlawumbe wayezovalelwa 
amasonto elinde ukuqulwa kwecala. Vele nje ekugcineni 
iqiniso laliyohlala obala; umthetho wawuzokwamukela ukuthi 
ngempela wayenguJ. Dlamini, bese ebekwa elokuba nomazisi 
womgunyathi. Wayengazi kahle ukuthi inkantolo yayizophendula 
ithini lapho itshelwa isizathu sokuzifihla kwakhe. Noma ngabe 
yayizonquma ukuthini, kodwa lesi siga sasisho ukushabalala 
kwamathemba akhe okubamba u-Alpheus nokuqeda amaTigers 
eSililo. Wayezophunyukwa yimali, alahlekelwe nayisithunzi 
sakhe; wayeyophinde ababhekelwe ngubani nje kodwa oRod no-
Elizabeth? Kwakuchitheke ubendle. 

Wabe useyehla uHank ngemuva kokuvumelana noRod 
ukuthi babezobonana ngakusasa. “Izobonana, Mpulo, uShezi 
uzongiqubisa; ngiyethemba ukuthi nowakho umngane uzokwenze 
njalo.” 

“Khululeka wena. Uzokwazi.” 

URod waphindela emuva efulethini elalihlala uSkip ngenhloso 
yokungena apake iChev ngaphansi kompheme wezimoto. Kodwa 
kwathi lapho ethatha ikhona engena egwaqweni ongemuva, 
wahlala izihlihli emabhulekini yaye yama nse iChev. Kwakumi 
iveni ngasesangweni; umcabango wokuqala owamfikela wawuthi 
kwakungamaphoyisa efuna yena. 

Usho uRod yini! Washeshe wazikhuphula khona lapho. 
Amaphoyisa ayengeke abathungathe abagqekezi bebhange kuleyo 

194 



ngxenye yakwaMashu ngoba ayengenasizathu sokuyamanisa 
uMoses Mpulo noJ. Dlamini kumbe nanoma ngubani njeke 
omunye kuleyo ndawo. Kwakusobala ukuthi ayezihambela 
ngokunye nje. 

Wayisusa futhi iChevrolet yeza inyelela kancane, azi ukuthi 
ukuma kwakhe masinya kangakaya kwakungasolisa, nokho 
wayenethemba ukuthi kwakunganakanga muntu. Kodwa 
kwathi ukuba alinganisane neveni yamaphoyisa, wethuka 
ngokunye washaqeka kakhulu kunakuqala. Wabona umqashi 
wakhe enqamula ebaleni eqhutshwa nguLefthenenti Prinsloo, 
ezihlakaleni efakwe ozankosi, eqonde khona kanye evenini 
yamaphoyisa. 

Ngendlela ayemangele ngayo uRod ngalokho ayekubona, 
iChev yacishe yaphuma emgwaqweni. Washintsha masinyane, 
wathi ukudlula kancane waye wayoma onqenqemeni otshanini 
kande ehle aphindele emuva esangweni ngezinyawo, elindele 
ukuba iveni isuke noma nini noSkip. 

Lathi lingasifaka ngemuva evenini isiboshwa salo iphoyisa 
lomuntu, lavala izicabha lagaxa ingidi, kalaze lazikhathaza 
ngokuyikhiya, lama esigcakini lazamula. Kwase kusemini kade 
lisemsebenzini nasebusuku. Lalingasinakile isiboshwa, saze 
sazikhulumela nalo sona, sichushisa khona ezingcingweni. 
“Ngingakunika amakhulu amahlanu uma ungangivulela 
engakabuyi ulefthenenti.” 

USkip wayazi ukuthi lokho kwakufana nokuzichithela 
isikhathi nje, kodwa ngendlela ayexakeke ngayo wathi hhiya, 
ingane engakhali ifela embelekweni. Akabonaze amangale-ke uma 
iphoyisa liphefumulela phezulu lingenasineke. “Kusho ukuthi 
impela awusile wena ozama ukungigwazela. Phela ngike ngavuma 
nje, ngingalahlekelwa ngumsebenzi, kungene mina ejele ngithathe 
indawo yakho.” 

195 



Akaphendulanga uSkip ngoba wayesebone uRod eza egudla 
ubonda olwaluzungeze ibala, ngendlela ayengamlindele ngayo 
uSkip, akazanga noma amehlo akhe ayemkhohlisa yini, kumbe 
engaboni kahle enziwa yisisefo socingo. Hhayi bo, ngempela 
kwakunguRod nezinqotho zakhe. Wamkhombisa ngesandla eseza 
emthulisa; indawo okwakuthule kuthe cwaka kuyo kungekho 
muntu ngalesi sikhathi sosuku, kwaba sengathi izonyakaza ngenxa 
yemibuzo eyayingenazimpendulo. 

Ingabe laliyocasuka kuphi ukuba lake labona ukuthi zazimbiwe 
yinsele kuPrinsloo efulethini likaSkip. Ulefthenenti owayesha 
amashushu efisa ukwazi ngempilo yangasese yalo mseshi ozimele, 
kwabukhona bakhe nje obabuyisinengiso esikhulu, wapekequla 
yonke indawo, wagcina esehlola izincwadi emashalofini - 
oSpartacus, the Slave General, awo-Oliver Cromwell, A People’s 
History of the United States . . . UPrinsloo wayengakholwa ukuthi 
ngempela uDlamini wayezifunda izincwadi ezinjalo. Suka 
lapha, wayemane ezenza ngcono nje . . . ngaphandle-ke phela 
uma zaziphekula. Ngethemba lokuthi kwakuyicala ukuba nazo, 
wawaqobela phansi amagama azo. 

USkip wayeqosheme ngaphakathi evenini ebuka phandle 
kwesisefo, eninga ukuthi kazi Rod ndini wawuphezu kwaliphi 
icebo. Esikhundleni sokukhuluma nephoyisa, umsizi wakhe 
wanqamula ebaleni enyathelisa okwenyoni ebheke ngasezitebhisini 
ezazingemuva, waze wabona umfaniswano oluhlaza ngomnyango 
wangemuva owawuvuliwe efulethini likaSkip esitezi sokuqala. 
Wathi nhla kanye nje, wazenelisa ukuthi kwakusazothatha imizuzu 
ngaphambi kokuba aphume ulefthenenti. 

196 



Kwathi kungazelele muntu nje kwashintsha ukwenza kwakhe. 
Khwintshi, waphenduka wabuya ngesivinini ebheke evenini, 
ugijima nje uyamemeza. Ukumemeza kwakhe kwethusa iphoyisa 
elathi lacu, laqalaza nxazonke, lazithola libhekene nomuntu 
elingamazi owayethukile. 

“Ubasi wami? Uqonde ukuthini?” 

“ULefthenenti! Laphaya phezulu efulethini! Bahlome 
ngemimese nezizenze!” 

“Obani?” 

“Izigebengu ezintathu! Phuthuma!” 

Iphoyisa elavele lacabanga ukuthi abagqekezi base bebuyile 
futhi, lasuka inhlamvu khona manjalo ladabula ebaleni ngelikhulu 
jubane ligxumisa okwenyamazane. Lathi lingafika ezitebhisini 
ezingemuva, uRod wakhumula ingidi wavula izicabha. 

“Skip, ungabe usapholisa maseko!” 

Okwalandela lapho kwabonwa ngabahlanza ifulethi kuphela 
bona ababethuswe umsindo. Bancika ngobonda babukela 
abalisa ababili begijima ngomgwaqo beshiya isithunzi; omunye 
wabo egijima kanzima ngoba eboshwe izandla. Bathi bangafika 
emotweni emhlophe eyayimile, bavula izicabha basho phakathi. 
Imoto yasuka sengathi yayishayiswe ngemuva. Lathi libuya 
iphoyisa, itshe lase lome inhlama. 

197 



29 


USenzo Shezi, umninisitolo sokhiye, wazishaya ojabulayo 
lapho kuvuleka isicabha esitolo sakhe kungena uHank Radebe. 
“Mehlo madala!” kwasho yena. “Kodwa ninjani empilweni mfo 
kaHadebe?” 

“Ngiyaphila mfowethu,” kwaphendula uHank, “yiwo nje 
amatwayitwayi asangilandele kulezi zinsukwana. Uyazi nawe 
ukuthi ubucu obuhle ngobuhamba ngabubili.” 

“Kwakubi-ke lokho.” 

“Ezikhathini ezinje umuntu uyaludinga usizo lwabangane. 
Kuzodingeka kengiqube la kwaMashu izinsukwana.” 

UShezi wancinciza, wanikina ikhanda, wabe esexolisa, esho 
nokuthi wayengasenalo ikamelo elalingenzi lutho. “Nginezingane 
ezine manje. Kugcwele.” 

UHank waphendula ngokuthi wayengaqondile ukuba 
uhlupho, wayengalala nje naphansi ekamelweni lokuphumula. 
Bathi besakhuluma, kwangena umkaShezi esitolo ngomnyango 
owawuphumela endlini, amehlo akhe afifiyela lapho ebona 
isivakashi. Ngaphambi kokushada kwakhe noShezi, uShezi 
noRadebe babengamathe nolimi, bengehlukani. UShezi wayeze 
wephula umthetho wangena nasobishini nje kwakungenxa 
yokugqugquzelwa nguye uRadebe lo. Nokuba aze athuthe eSililo 
ayovula ibhizinisi kwaMashu ngemali ayeyebolekwe ngumkhwe 
wakhe, kwakungenxa yokugqugquzelwa ngumkakhe. 

Manje yayisilapha futhi le nkathazo; kodwa, njengoShezi, 
nomkakhe wazama ukukufihla ukucasuka kwakhe, wakhuluma 
ngesizotha nesivakashi, wasimemela etafuleni njengesiko lesintu. 
UHank wasina wazibethela, washaya esibomvu, waze waqhubeka 
nokuzihlalela etafuleni ngisho sekuqoqwe izitsha. Wabuza 
ngabazali bakaShezi nanokuthi lalihamba kanjani ibhizinisi. 

198 



UShezi waphendula ngokuthi lalingenanzuzo. Khona babekwazi 
ukuphila, kodwa yayiboshelwe noma izacile. Kulezi zingane ezine 
ezazibheke ukuba azondle azifundise, wayebonga uma ekwazile 
ukukhokhela indawo inyanga nenyanga, engasayiphathi-ke 
eyamanani enyuka njalonjalo. Abantu bendawo babengameseki 
ngendlela okwakufanele bameseke ngayo. Babeza kuye kuphela 
uma bezothenga okhiye ababesuke bebalahlekele, kodwa uma 
bedinga izingidi ezintsha, babeya ezitolo ezingomazithathele 
ezazibiza kangcono. “Wena Radebe ungacabanga ukuthi 
ngidla kahle; kodwa ngicabanga ukulivala leli bhizinisi ngenxa 
yokungabi bikho kwabathengi. Buka nje khona manje, ngikwazi 
ukuhlala phansi sixoxe nawe ngoba akuzi muntu esitolo.” 

UShezi owayengafune kuzigaxa kunoma yiluphi utavatava 
okwakungenzeka kube uRadebe wayekulo, waxolisa 
wangasiphelekezela isivakashi sakhe ukuya ngemuva kwendlu; 
kakade wayedingeka esitolo. Kodwa kwaba ukungena nje esitolo, 
uHank wamlandela ezithendeni engena nokuthi abahlobo bakhe 
babefuna ukumbona bambingelele. 

“Zingaphumi izingane,” kwavungama uShezi kumkakhe, 
elandela uHank. 

Izivakashi zazimi ngasesangweni zincike obondeni 
zilufulathele, kwakusobala ukuthi zazikhethe ukuma lapho nje 
yingoba zazingafuni ukubonakala. Omunye wazo kwakuyinsizwa 
esencane eyondile, inamehlo anolaka nochuku, omunye 
wayewuswahla enogazi, ehlanganise izandla ezazembozwe 
ngebhantshi. 

Kwathi kungabingelelwana kwaziwane, uHank wachaza 
ukuthi kwakudingeka usizo oluncane nje ngoba uswahla 

199 



lolu lwaluvelelwe yingozi engandile. Lwalubambeke izandla 
kunoxhaka. 

Kwathi ukuba uShezi abone izihlakala ezaziboshwe ngozankosi, 
kwaphazima ngaphakathi, kwaxhuxhuzela isisu, into eyayivame 
ukumenza uma ekhathazekile, isisu sagcwala umoya. 

“Ngizimisele impela ukusiza,” kwasho yena, “kodwa lokhu 
kungaphezu kwamandla.” 

“Angikuzwa kahle, ake uchaze,” kwasho uHank. 

UShezi wachaza kuHank ukuthi wayengesabi ukwephula 
umthetho. “Ngubani onendaba nemvume kumbe ukungayifaki 
i-VAT uma kungaqoshwe lutho phansi olukhomba okuthengiwe? 
Yizinto ezincane lezo nobani angazenza ukusiza umngane, kodwa 
hhayi lokhu.” 

“Ngoba?” 

“Ozankosi bamaphoyisa phela laba.” 

“Uqinisile impela, akubona abaBhengu,” uHank emvumela. 

“Ujahe khona kanye ukubaphindisela kubaninibo abafanele.” 

“Ufunwa ngamaphoyisa nje.” 

“Okusho ukuthi kungaba kuhle kini nobabili-ke uma 

engasheshe akhululeke ahambe.” 

UShezi waphenduka, waqala wahlehlela ngasendlini. “Hhayi, 
ngeke ngilunge mina, yingozi phela le.” 

“Kukhona nokunye futhi nakho okuyingozi,” kwexwayisa 
uHank. “Abangane bami laba basebenzela eSililo, kodwa lapha 
kwaMashu yisenqulwini nje kubo.” 

UShezi wathi khimilili emnyango wasekhishini. “Kade saba 
ngabangane, angithi?” 

“Lesi yiso kanye-ke isikhathi sokugcwalisa lobo bungane. 
Ozankosi abanabo okhiye abaxakayo. Akumsebenzi namsebenzi, 

200 



lubala nje. Ukhumbule futhi Shezi ukuthi njalo belu izandla 
ziyagezana. Ngelinye ilanga kungawe.” 

Iveni yamaphoyisa yayehla yenyuka nemigwaqo yakwaMashu 
ngaleyo ntambama. Abantu abaningi baphonswa imibuzo, 
kwapeketulwa nezindlu ezimbalwa. IChevrolet kaJ. Dlamini 
yatholwa ilahliwe ekupheleni nje kwesidlavela sezindlu. 
ULefthenenti Prinsloo akabonaze ayithi vu kwababemphethe 
eyokuphunyula komlisa owayebizwa ngo-Isaac Bhengu 
eseboshiwe, kodwa yena ezifihla ezibiza ngoJ. Dlamini. Indlela 
ayeqe ngayo yayizokwakha isithombe esingesihle ngalabo 
ababethinteka, nangaye uPrinsloo uqobo; ngoba uBhengu 
kwakuyisibongo sokuzipha nje, yayingengakanani ingozi noma 
uPrinsloo wayengathula nale ndaba. 

Awumfikelanga nakancane umcabango wokuthi ngaleyo 
ntambama uDlamini nomsizi wakhe babebhace ngezindonga 
ngasemfuleni uMngeni. Kwathi kungahlwa bawela, kwazise 
umfula wawushile ngalesi sikhathi sonyaka. Nokho amanzi 
ayebanda, uRod waze wavukwa ukukhwehlela lapho beqwala 
osebeni olwalumi ngempela luqopha, ngemuva kokuwela. 

Bathi bangadabula emizini yamaNdiya ayedla izambane 
likapondo, bangena kweyabelungu eyayingasenyakatho 
nePhayindane. USkip wayehamba phambili, enyathela engadlali. 
URod kabonaze akhononde, nokho kwasheshe kwacaca ukuthi 
wayesekhathele. 

“Akusekude,” kwasho uSkip ekugcineni. 

“Siyaphi?” 

“Kulowaya mngane womlungu engake ngakutshela ngaye. 

UNicholas Hawkins.” 

201 



Kwakuyihora leshumi befika endlini enkulukazi eyayimi 
ebaleni elikhulu. Kwathi gidi kuSkip ebona kukhanyisiwe 
kwelinye lamakamelo angaphambili. Watshela uRod ukuba 
ake athi ukuma kancane ngenkathi yena ecathama enqamula 
ungwengwe enyathela ngokuqaphela ezimbalini, waze 
wangqongqoza kancane ewindini. Kwaphenyeka ikhethini, 
kwavuleka iwindi, kwavela umlungu owayenobuso obuncanyana 
obethuka izanya, walunguza. 

“Ngidinga usizo, Nicholas.” 

UHawkins wake wathi ukucabanga umzuzwana. “Ake 

ungilinde laphaya ezihlahleni, ngiyeza.” 

Kwathi lapho uHawkins efika engadini, uSkip wamazisa 
kuRod, wabe esemchazela nangenkinga yabo. “Kumele kesibhace 

izinsukwana.” 

“Ngiyakubona lokho, kodwa ngeke kube lula.” 

URod wayevele engalindele ukuthi babengathola usizo 
kumlungu, ngakho akummangalisanga ukuzwa lawa mazwi 
ngoba ayefakazela ukungethembi kwakhe; wavele wagqolozela 
emnyameni kude le ngelibi iso leli ngenkathi uHawkins 
echaza ubunzima obabukhona. “Nawe uyasazi isimo sami 
lapha. Ngingunyamana mbana emaphoyiseni; akumangalisike, 
sebebaningi abantu abamnyama ngibamela. Uma engake 
ezwe nangephungana nje ukuthi nikulezi zinkalo, angatheleka 
la ezopeketula. Inkinga manje ukuthi ngizonicashisaphi. 
Nginezingane ezintathu ezisencane kakhulu ukuthi zingaqonda 
ukuthi isho ukuthini imfihlo.” 

“Uma kunjalo Nick...” 

“Cha, mana; nginalo futhi ikhosombana elingenalutho 
ezindlini zezisebenzi, uma kodwa phela ungeke uyeye...” 

“Indlu yakho yezisebenzi ifana nehhotela likanokusho 

202 



eliphambili,” kwaphendula uSkip ehlekahleka. 

“Kuyekele kithi lokho, sizoqunga isibindi nje,” kwaphendula 
uSkip.” 

“Kulungile-ke, wozani sihambeni ngiyonikhombisa.” 

Ikhosombana elalishiwo nguHawkins eqinisweni kwakuyindlu 
encanyana, inekamelo lokuphumula nelokuphekela, inanendawo 
yokugezela eyayinamanzi ashisayo nabandayo. Ngoba 
yayinombhede owodwa, kwalandwa lo ogoqwayo owawusegalaji. 
Konke lokhu kwenziwa isinyenyela, izisebenzi zilele kwezinye 
izindlu. Ekugcineni kwase kwendlelwe umbhede wesibili, 
uHawkins wahamba, kwakhiywa isicabha; basala bethokomele, 
befudumele, bephephile okwangalobo busuku. 

“Sengathi ngisazokwazi ukuvakashela iNdoda,” kwasho uSkip 
sebecishile, “kodwa kusekhona izinto ezimbili ezibucayi okufanele 
ngiqale ngizenze.” 

“Zinto zini lezo?” kwabuza uRod eseqala ukuthokomala 
ngaphansi kwezingubo ezine zokulala. 

“Kusafanele ngiye ebhange ngiyokhipha imali. Othela 
bayokweneliswa yisiginesha yami, kodwa bayokwexwaya lapho 
bebona lezi zingubo zami zaseSililo.” 

“Ungakhathazeki ngalokho,” kwaphendula uRod. “Yikuphi 
okunye?” 

“Kufanele ngithole omunye udompasi.” 

“Usho ukuphindela kuPillay futhi? Lokho-ke kungaba yingozi 
enkulu!” 

203 



“Ngiyabona, kodwa kuyingozi kakhulu futhi nokuphindela 
eSililo ngingenalutho engingalukhipha uma ngimiswa 
ngamaphoyisa engixakazisa. Sekukaningi ngisebenzisana noPillay; 
sisebenzisana kahle naye.” 

“Manje pho? U-Alpheus uyafuna ukuba ngibonane neNdoda, 
angeke enze lutho-ke olungaphazamisa lokho.” 

204 



30 


UNicholas Hawkins wayengunyamana mbana komakhelwane 
bakhe babeLungu ababethi wona izisebenzi ngokuzihlalisa 
ebukhazikhazini bezindlu abuye aziholele ngaphezu 
kokwakuzifanele. “Phela wena uyakwazi ukubagixabeza ngaphezu 
kwenkulungwane ngenyanga,” kwakukhononda omunye wabo, 
“kodwa thina abanye ngeke sikwazi.” 

UHawkins wayengaphiki ukuthi wayephila kahle ngomsebenzi 
wakhe wobumeli, kodwa hhayi kunawomakhelwane bakhe, 
bonke ababehlafuna impela - babethenga badayise amasheya, 
bengodokotela, bephethe emabhange - futhi nje uHawkins 
wayengabaza ukuthi babebiza ngangamandla omuntu, njengoba 
kwakwenza yena. 

Kodwa wayelindele ukuba izisebenzi zakhe zikwazi ukubonga 
nokwazisa inhlanhla ezazinayo futhi zethembeke kuye lapho 
ezichazela ukuthi wayenezivakashi ezazigobe amadlangala kwenye 
yezindlu okwalezo zinsukwana. Akachazanga ukuthi zazifunwa 
ngamaphoyisa, wathi nje kazinamvume, ngakho kungathiwa vu 
ngobukhona bazo. 

UDanyeli, owayesebenza engadini, isimo wasamukela 
ngaphandle kokusola. “Ngeke ngithi vu. Abangihluphe ngalutho 
laba bantu.” 

UTshani, owayesebenza ngaphakathi endlini, yena 
wayenguvovo liyakhipha. “Ungubaba wethu; ubaba uyalalelwa. 
Futhi-ke laba bantu bafike ekhaya lapho ngisho inja imbala 
yothiswa umlilo.” 

Kodwa uTshani wathi eshanela phansi egeza izitsha ekuseni 
ngalelo langa, wayenyiphile ebusweni, ejulile ngemicabango. 
Wayeyile nhlobo enomhobholo, engafuni ukuba omunye umuntu 
asizakale ngesisa somqashi wakhe. Kwakulungile okukaDanyeli 
ngoba wayezisebenzela engadini nje, futhi eyigazi lakhe, kodwa 

205 



lokhu kwabantu ababengaziwa bengogaxekile nje, kwakungolunye 
udaba. Kwathi kushaya inhlazane, abantu ababebhace endlini 
base beqala ukufana namasela ayengase ebe umsebenzi wakhe. 
Usebenza nje, akasapheli endlini yezisebenzi, enethemba 
lokubabona, kodwa phinde; oSkip noRod babezikhiyele 
ngaphakathi befana nabantu abangekho, kwaze kwabuya 
uNicholas nobhasikidi owawunokudla kwasemini. 

“Eyini?” 

“Woza uyibone.” 

Wahamba phambili wadabula ebaleni, ngemuva kokuzanelisa 
ukuthi kwakungekho sisebenzi obala, wavula isicabha sangemuva 
segalaji wakhombisa uSkip ibhayisikili elase lagqwala, linamathayi 
aphantshile, lingenayo ngisho insimbi. “Phambilini ngangithanda 
kabi ukuzivocavoca ngokuya emsebenzini ngebhayisikili, 
kodwa lona lisalungile. Uma nje ungalifutha amathayi uligcobe 
namafutha, lingakuyisa nomaphi lapho uthanda ukuya khona, 
kodwa angifisi ukuba nguwe emmangweni.” 

USkip wathi wayevamile ukugibela ibhayisikili engakayi 
olwandle. Okwemimango khona, lokhu wayeyisidlakela nje! 
“Ngibonga kakhulu, Nick. Ngizokuya eThekwini khona 
ntambama nje.” 

“Uvule amehlo-ke ngoba akukho layisense; nansi nengidi uma 
kwenzeka ufuna ukupaka.” 

Ngehora lesithathu uSkip waphuma endlini, esezanelisile 
ukuthi kwakungekho muntu. Wafika egalaji walilungisa 
ibhayisikili njengokusho kukaHawkins, wagibela waya ezitolo 

206 



ezaziseduze lapho aba nenhlanhla wathola ucingo olwalusebenza. 
Kwake kwathi makashayele uLefthenenti Prinsloo azenze oshaya 
kude njengaseSoweto nje. Ngaleyo ndlela wayengase athole 
ukuthi kwakwenzekani mayelana nefulethi lakhe nokuthi 
uPrinsloo wayecabangani ngaye. Mhlawumbe wayengakwazi 
ngisho nokumkhohlisa ulefthenenti athi wayengeke alunge 
yena wakoPrinsloo ecaleni lokutholakala kukaSkip nodompasi 
womgunyathi ngoba uSkip enofakazi oqanda ikhanda. Wayazi 
kodwa ukuthi uPrinsloo wayengawulandela khona manjalo 
umsuka wocingo. USkip wayengeke neze akumela ukuba 
kuphithize amaphoyisa endaweni, mhlawumbe aze agasele 
nangemuva kwendlu kwaHawkins. Ngakho wazikhuza, washayela 
lapho kwakusebenza khona umuntu owayehlala efulethini 
elalingumakhelwane welakhe. 

“Skip? Ushaya ukuphi?” 

“NgiseGoli. Kunjani Solomon?” 

“Ngiyaphila. Uyazi nje ukuthi kugqekeziwe efulethini lakho?” 

“Bese ngizwile, yikho nje ngikushayela. Kodwa kwenzekeni?” 

USolomon wamlandisa ukuthi kwakugqekezwe kungagqizwe 
qakala nje, kugqekeza umuntu owayengene ngemuva endlini 
ngoLwesibili ekuseni, ephethe isikhwama esihloniphekile 
ezenza umuntu odayisa ngomshuwalense. Wayengqongqoze 
ezicabheni zamafulethi alaphaya phansi, omunye wesifazane waze 
wayigcwalisa nje impela ifomu yesicelo. Wayethe angenyuka lo 
mlisa, waqonda ngqo efulethini likaSkip elalinewindi elisithele 
lendlu yokugezela kwazise ukuthi lalisekupheleni kwephasishi. 
Wayefike wabulala iwindi wangena. 

USkip, owayeqinisekile ukuthi kwakungumsebenzi kaPrinsloo 
wonke lo, wayengazikholwa izindlebe zakhe. “Unesiqiniseko 
ukuthi bekungumuntu omnyama?” 

“Esiphelele. Baningi abambonile. Makube uphazamisekile 

207 



ngoba umuntu ohlanzayo ufike isicabha sangaphambili 
sigengelezile, wabe esebiza amaphoyisa.” 

“Ayikho inkinga. Wena uyobuya nini?” 

“Lingakapheli leli sonto.” Washo ngeqholo uSkip, yize ayazi 
ukuthi konke kwakweyeme ekubonaneni kwakhe neNdoda, 
ayekuhlelela uLwesine lwangakusasa ebusuku, amahora ambalwa 
ngaphambi kwesikhathi esasihlelwe nguShembe. 

Wathi angaqeda ingxoxo yakhe, waxhuma u-Elizabeth 
owayesanda kufika endlini ebuya esikoleni sojahidada lapho 
ayesebenza khona. 

“Skip, ngikhathazekile!” kwasho yena. “Akulunge lutho; 
yifulethi lakho ligqekeziwe, yizincwadi zakho ezisemqoka zonke 

zilahleke kanjalo nje. Manje uzokwenze njani?” 

“Ngamanqamu kuleli sonto.” 

“Usho amanqamu kanjani-ke? Uzobe ubhekene nengozi ethile 

mhlawumbe?” 
“Ingozi engiyejwayele nje. Lalela-ke, S’thandwa, sekumele 

ngivalelise.” 

“Njalo nje uhlale usho kanjalo.” 

“Akukho engingakwenza. Okokuqala nje, sengiphelelwe 
uhlweza. Okwesibili, kukhona omi lapha phandle obukeka 
engenasineke. Ngiyezwakala kumuntu ongaphandle, kanti 
angikhululekile neze uma kukhona umuntu ongilalele.” 

“Uzongishayela nini futhi?” 

“Maduze nje.” Peep-peep, nqamu. USkip kwake 
kwathi makaqhubeke azimele nje, ake alaye lo muntu 
owayemi ngaphandle emgqolozele, kodwa, ebona ukuthi 
kwakungenabuhlakani ukuzidonsela amehlo, waphuma endlini 

208 



yokushaya ucingo washova ibhayisikili ngaphandle kokujeqeza 
emacaleni. 

UTshani wayephuthuma ngoba wayenomsebenzi omningi 
owawusamhlalele endlini. Izitolo zaziyibangana ukusuka 
kwaHawkins, okwadala ukuba ukuya nokubuya kumthathe 
ngaphezu kwesigamu sehora. Wathi angangena endlini yokushaya 
ucingo, wathi qala qala nxazonke, exwayile; wayengakhululekile 
neze ezibondeni zendlu yokushaya ucingo ezazenziwe ngengilazi 
ezazenza abonakale kangakaya. Wathi angaqiniseka ukuthi 
kwakungekho muntu owayemazi futhi engase azi ukuthi wayeke 
washaya ucingo ngaleyo ntambama, washayela amaphoyisa 
aseduze wakhulumela phansi lapho iphoyisa liphendula ucingo. 

“Ngifuna ukubika abantu abahlala ngokungemthetho e-72 
Shetland Avenue.” 

“Abahlala ngokungemthetho? Awuphinde, uthe kuphi?” 

Waphinda uTshani washo. 

“Wazi ngani ukuthi bahlala ngokungemthetho?” 

“Kabanamvume.” 

“Amagama abo?” 

“Angiwazi.” 

“Ungubani wena?” 

Kunokuba aphendule umbuzo, uTshani wavele waluvala 
ucingo, okuyisenzo esingalimangalisanga iphoyisa kwazise 

209 



lalizejwayele izingcingo zabantu ababeshayela ukuwaluma indlebe 
bangazisho. Kwathi uma libikela ophethe, wasimze wazithela 
ngabandayo nje, waze waphenya ebhukwini ebheka igama 
lomnikazi walowo muzi. 

Into yokuqala uSkip ayenza ekufikeni kwakhe eThekwini, 
ekhathele emuva kohambo olunzima, kwaba ukuthenga uayisikhrimu 
ethilomu, wabe eselinda ukuhlwa; wayesenqume 
ukuthi kwakuphephe kangcono ukumvakashela ekhaya uPillay. 

210 



31 


USonny Pillay wayehlala endaweni yamaNdiya iChadraville, 
ngaphandle nje kwedolobha. Wayesanda kubuya nje ekhaya 
lapho ezwa ukungqongqoza emnyango ongemuva. Kule mpimpi 
yamaphoyisa, nomsinjwana nje owawungase unganakwa komunye 
umuzi, wawufana nensimbi ehlaba umkhosi. Wakhanyisa ugesi 
ongemuva, walanda isibhamu sakhe ediloweni, wayesetshela 
umkakhe ukuba ahlale endlini yokuphumula. 

Omakhelwane kumbe abathengi bakhe babengakaze 
bamelamele epotshozela amaphoyisa, kodwa kwakuyindaba 
eyaziwayo nje ukuthi unkabi lo uyincelebana yamaphoyisa, 
ngakho wayenezitha eziningi. Waphendula ukhiye maqede 
wacutha ngemuva kwesicabha, akaze alikhumula iketanga. 

“Ubani lowo?” 

“USkip.” 

“USkip Dlamini?” 

“Kungabuye kube ngubani? Yini Sonny? Usungene 

embuthweni wamaphoyisa yini?” 

“Uwedwa?” 

“Angikaze ngibe nesizungu kangaka empilweni yami.” 

“O, kulungile ngena, kodwa ungazami maqhinga.” 

Kwathi ukuba uvalwe futhi umnyango, kwangashiwo ukuthi 
uSkip makazohlala endlini yokuphumula, wama nje ephasishini, 
uSonny embukela buqamama njenganjeya, sakumhlola. Njengoba 
kwake kwaba yiphoyisa leli esikhathini esiphambili, uthi 
kalithunyiwe ukuzomfaka ogibeni nje? 

“Ufunani Skip?” 

“Abanye odompasi ababili.” 

“Bashonaphi laba engakunika bona?” 

211 



“Kwabheda.” 

“Nami ngiyazi.” 

UPillay wake wama ephasishini, wacabanga. Kwase kusele 
khona nje ukuba uSkip awezwe amathambo ekhanda eshayana, 
ingqondo isebenza, imicabango iphambana njengonyazi 
ebuchosheni ekhanda lalo hlakanyana. 

“Ukhe phansi.” 

“Awukahle Sonny, sesingagidagida ndawonye njalo nje?” 

“Kukhona okubalekelayo, angithi?” 

“Kusho bani?” 

“Ukuba bekungenjalo ngabe kawufikanga kanje la.” 

“Siyadayiselana. Imali nginayo.” Wayesho nje, wayesazokuya 

ebhange. 

“Sezenyukile manje izindleko, akusafani nakuqala.” 

“Uma ngikhumbula kahle, ngakhokha itshe lemali mhla 

ngigcina la.” 

“Amakhulu amabili udompasi umunye.” 

“Amakhulu amabili! Bheka la, Sonny, anginanxa 

nokuvakashela kwakho eSeychelles, kodwa pho usungaze ugibele 
ufirst class? 

“Asivele siyeke-ke.” 

“Kulungile, ungivalele ekhoneni Sonny.” 

“Kusasa ebusuku, ngesikhathi esifanayo.” 

“Ngelinye ilanga mhlawumbe yimi engiyobe ngitakula wena 
Sonny, ungakhohlwa.” 

“Kuyocaca ngalelo langa.” 

Sathi singahamba isivakashi, uSonny wasala wakhiyisisa futhi. 
Manje kwase kufanele athathe isinqumo. Wayesenesikhathi agcina 

212 



ukunika amaphoyisa umkhondo wenyamazane enonile, kanti 
kwase kukuningana okwakwenzekile izinto zangamhambela kahle 
lo mfo waseNdiya. Kwakusanda kulandwa ifenisha yokwebiwa 
emzini womthengi, yangaba khona enye indlela ngaphandle 
kokuba uSonny abuyise imali; kwamshonisa kakhulu lokhu. Yebo, 
mhlawumbe kwakumane kwaziqondanela nje ukuba amaphoyisa 
aseshe leyo ndlu, kwakungenzeka futhi kube ayelunywe indlebe. 
Kwakungekho ngozi uma ephinda futhi ewaluma indlebe awafake 
emkhondweni. Manje kwase kuyikuqhathanisa ukwethembeka 
kwakhe emaphoyiseni nayengakuzuza ngokusiza uSkip; 
akabonanga lutho ayengasizakala ngalo ngokuba ngakuSkip. 

Onqenqemeni lomgwaqo otshanini kwakumi iveni 
yamaphoyisa. USkip wahlakanipha ngoba akabambanga 
mabhuleki, wayedlula iveni washwibeka waye wayoma 
ngokucophelela. Amaphoyisa ayengeke abone noma ezwe lutho 
noma ngabe ayewuqaphele umgwaqo. 

Ibhayisikili walishiya ngasezihlahleni, wacathama kancane 
wenyuka eyobheka. Okokuqala akuphawula ukuthi iveni 
yamaphoyisa yayingenamuntu phakathi, futhi yayingaqashwe 
muntu. Wabe esengena ebaleni kwaHawkins, wadabula 
ungwengwe, wafika ngasezihlahleni lapho nje amaphoyisa amabili 
ephothula ukuziphaka kwawo. Ayemi buqamamana naye, elinye 
lawo likhomba endlini yezisebenzi; kwacaca ukuthi lalitshela 
elinye ukuthi kwakuzovinjezelwa kanjani. 

213 



Kwadingeka ukuba uSkip akwenze ngokushesha akwenzayo. 
Wavele wafulathela maqede wathathela ngejubane ebheke lapho 
ayeqhamuke ngakhona. Wafika evenini wanwebela estelingini 
wacindezela ihutha ngawo onke amandla akhe. Yasho yaklabalasa 
ekuthuleni kobusuku kwaye kwethuka ngisho omakhelwane 
abase besemibhedeni sebelele. Isidumo esasingalindelwe saba 
nomphumela ayewuhlosile. Sawaphazamisa amaphoyisa 
ekuhlaseleni kwawo abuyela evenini yawo. Afika lapho nje iqala 
inyelela ibheke enzansi. 

Wo! Asukeleka amaphoyisa ngamajubane ngemuva kwayo 
eyilandela, kwaqhuma amabhuzu kwasala imibhalo etiyeleni. 
Ihutha ayeyizwile yayikhombisa ukuchukuluzwa ngabomu, 
kodwa ayengenasiqiniseko ukuthi kwakukhona umuntu 
ngaphakathi evenini, aze abona ngamalambu abomvu ethi kla 
emnyameni. Akazanga ukuthi uSkip wayebamba amabhuleki 
ukuze wona amaphoyisa angadikibali ukulandela. 

Waze wayimisa enzansi nomgwaqo isihambe isigamu 
sekhilomitha, isondo langaphambili lesokunxele liphonseke 
emseleni omkhulu wamanzi. Athi eqambe efika kuyo amaphoyisa 
esehefuzela ngenxa yokugijima, wayengasaphushwa uSkip. 
Ayedlule kuye ngamajubane ethe mba ngesisu ongwengweni, 
kodwa lutho ukumbona. Athi angedlula, wavuka waqhubeka 
nendlela yakhe ebheke endlini, egijima kalula ngaphandle 
komsindo. 

214 



Kwawathatha eside isikhathi amaphoyisa ukukhipha isondo 
emseleni, ajikise iveni enyuke futhi. Ngaleso sikhathi uSkip 
wayesefikile endlini yezisebenzi, washaya ewindini elaliqondene 
nombhede kaRod, wammemeza ukuba avule umnyango. 

Ngenkathi uRod esevula isicabha ekugcineni, uSkip 
wayehefuzela kakhulu ukuthi wayesangaba nomoya wokuchaza. 
“Ungabe usabuza Rod, ngilandele.” Wacisha kwasani 
eyayingasolisa ngaphambi kokuhola uRod bahambe. 

Ngesikhathi amaphoyisa abuya ngaso, angena ayabula 
izisebenzi zombili emibhedeni yazo, ahlola izincwadi zazo, abe 
eseziphequlula zontathu izindlu zezisebenzi, aqeda lapho aphenya 
uNicholas uqobo. “Siyaxolisa ukukuphazamisa, Mnu. Hawkins, 
kodwa bekudingekile siphenye emzini wakho.” 

“Ngoba?” 

“Bekungenzeka uqubise abantu ngokungemthetho. Baningi 
abenze njalo.” 

“Senibonile-ke; benimane nizichithela isikhathi nje, kwaze 
kwachitheka nesami.” 

“Asazi lapho, Mnu. Hawkins. Umnyango awukhiyiwe kodwa 
indlu ayinamuntu, kanti imibhede ikhombisa ukuthi isanda 

kusetshenziswa. Uthini kulokho?” 

“Okusho ukuthi owagcina esebenzise le ndlu wayishiya injalo.” 

“Kwakungubani igama lakhe?” 

“Angisalikhumbuli, sekuphele izinyanga.” 

“Ukhumbule Mnu. Hawkins, ungathweswa icala uma 

ungatholakala uqubise abantu ngokungemthetho emzini wakho.” 

215 



“Ngiyawazi umthetho.” UHawkins wayesazibuza ukuthi 
ingabe Skip nomhlobo wakho neqe kanjani. Wezwa ngemuva 
kwesigamu sehora ngesikhathi uSkip ethushuka ezihlahleni 
engqongqoza ewindini. “Siyaxolisa ngalokhu, Nicholas; cishe 
kwabheda.” 

USkip wamlandisa. “Kodwa ngeke sisakuhlalisa ngonqa 

olulodwa futhi. Sesiyahamba njengamanje nje.” 

“Anisaphindeli kolala.” 

“Asisenakuhlala lapha njengoba amaphoyisa esencinziwe nje.” 

“Kodwa mina engifuna ukukwazi ukuthi ngabe ancinzwe 

ngubani.” 

“Kukhona engikusolayo, kodwa-ke akusenani. Siyalubonga 
kakhulu usizo lwakho. Kambe ibhayisikili lincike ngobonda 

lwasegalaji.” 

“Angithandi kodwa ukunibona senihamba kanje.” 

“Kuseyingxenye yomsebenzi. Iyobuye ibonane Nicholas.” 

OSkip noRod balala esikhotheni kwaze kwasa. Kwakubanda 

kabi kungekho kulala, ngakho baqhuba isikhathi ngokuxoxa. 
“Sengibonile ukuthi ngubani osidalulile,” kwasho uRod. 

“Nguye kanye uHawkins.” 

“Phinde, uHawkins kasoze ayenza into enjalo.” 

“Mina angethembi mlungu nje.” 

“Kanti-ke uHawkins wehlukile eningini.” 

“Wazi ngani ukuthi ubengakukhohlisi?” 

“Ngizokutshela. Ngesikhathi amaphoyisa ephenya leziya 
zisebenzi, abezimise ekukhanyeni ebaleni. Ngizibone kahle; 
omunye wazo nguye lo obelinde ngaphandle kwekhosombana 
lokushaya ucingo namuhla ekuseni, ejahe ukushaya ucingo. 
Nguye-ke oyimpimpi.” 

216 



32 


Wayeyokuba yimpabanga uSonny Pillay ukuba wayephila 
ngesitolo samasekeni efenisha kuphela. Kwakuphela amahora 
ngamahora insimbi yesitolo ingakhali. Yize ayengase akwazi 
ukuzisebenzela yedwa kalula, kodwa wayeqashe isihlobo sakhe 
esasiseyibhungwana elisemashumini amabili eminyaka ubudala 
elalehlulwe yibanga lesikhombisa. UMotilal wayephathiswa 
okwesinaphungana nje ehola isenti, kodwa uSonny wayelubona 
usizo lwakhe uma esebhekene nomsebenzi owawunemali 
ngaphezu kokudayisa amasekeni efenisha. 

Ngakusasa uSkip kade efike ngayizolo, uSonny watshela 
uMotilal ukuba abheke esitolo, yena wayengena ehhovisi 
lakhe eshayela eshantshi enkulu ngemuva kokukhiya isicabha 
ngokucophelela. Wacela ukukhuluma noLefthenenti Prinsloo. 

Kwake kwathula isikhashana kande ezwe izwi elinolaka 
lephoyisa. “NguPrinsloo okhulumayo.” 

“Yimi.” Iphimbo likaSonny lalisholo phansi njengokutsetseza 
kwesihlalo sakhe sokhuni okwakuzwakala njalo lapho enyakaza. 

“Ja?” kwaphendula uPrinsloo. “Uthini?” 

“Nginezindaba ngoDlamini.” 

“UDlamini muphi?” 

“USkip.” 

“Umseshi ozimele?” 

“Uyafuna ukuzizwa?” 

“Ngizimisele ukulalela noma yini ongangitshela yona ngalowo 
galakajana,” kwaphendula uPrinsloo, elangazele. 

“Usebenzisa igama lomgunyathi, lika-Isaac Bhengu.” 

“Ngikwazi kudala lokho, man. Kukhona okunye?” 

UPrinsloo wayesazama ukuziqoqa esantshwamile ngemuva 

217 



kokwenziwa ihlaya kwakhe ngenxa yokweqa kukaSkip 
eseboshiwe. Yize noma ayengababikelanga abakhulu, kodwa 
akekho kozakwabo owayengayazi leyo ndaba; manje uPrinsloo 
wayesenyelile, ebunile, etshodile. “Ngifuna ukuzibambela mina 
mathupha uDlamini,” kwasho uPrinsloo, “anginandaba nokuthi 
uzibiza ngobani.” 

“Nakho-ke engikufunayo.” UPrinsloo wehlisa iphimbo 
kancane. “Yima usuqala ukukhuluma-ke manje. Kulungile-ke, 
Pillay, ngiyeza noma kanjani.” 

UPillay wabeka phansi ucingo sengathi kwakungenzekanga 
lutho nje; nguPillay-ke lowo. 

USkip noRod bahamba ngezinyawo baze bangena eThekwini 
bezama ukuthubeleza ngemigwaqwana ethule, babuye bahambe 
beqhelelene ukuze banganakeki. Okwakuphuthuma kakhulu 
okwakudingwa nguSkip uma befika nje edolobheni, kwabe 
kuyikukhipha imali ebhange, kodwa wayemanqikanqika 
ukukwenza lokho yena siqu. Kwakuzosolisa ukubona umuntu 
omnyama, nokwenza owayebukeka edlakazela njengaye nje, 
ekhipha isheke elikhulu, bese efunwa umazisi. Noma ayengathola 
uthela omaziyo, isimo sakhe sasizomdonsela amehlo. 

USkip waqale washayela umsizi wemenenja, wabe esethuma 
uRod kwaba nguye omngenela ebhange. 

“Hullo, nguJ. Dlamini okhulumayo.” 

“Sawubona, Mnu. Dlamini, ngingakusiza ngani?” 

“Angikho edolobheni okwamanje, kodwa ngizothuma 
isisebenzi sami ebhange ukuba sizoshintsha isheke lika-R600,00; 
igama laso nguMoses Mpulo. Nobani nje angalishintsha, 
kodwa bangase bamxake ngemibuzo ngoba usemncane futhi 

218 



ungus’khothenyana. Ngishayela ukusho ukuthi isheke alinankinga 
nokuthi anikwe imali ngokushesha.” 

Ngenkathi uRod ebuya nemali, uSkip wathatha amaheheba 
amathathu, lelo nalelo lawo kuyikhulu lamarandi, wawafaka 
emaphaketheni, kwathi yonke enye imali yasala kumsizi wakhe. 
“Uma uyindoda ungabofuyela sibayeni sinye,” kwasho yena. 
“Ngizodinga amakhulu amane engizowanika uPillay, enye 
ngeyezindleko.” 

Babe sebengena epaki encanyana ngasenyakatho kaWest Street. 
Yayigcwele abomdabu namaNdiya, ababethe shaye bezihlalele 
phansi otshanini obabuqothukile, abanye bemile. Esixukwini 
esinje, kwakungelula ukuba babonwe ngamaphoyisa, noma 
kunjalo kodwa amehlo babewavulile, kwakungenzeka kuqhamuke 
umfaniswano oluhlaza. 

USkip waqonda kumthengisi ka-ayisikhrimu wafike wathenga 
wambili owawungezinkomishi zeplastiki. URod waphawula 
sakumbhinqa uSkip ngalokhu kuzifela kwakhe ngokudla 
kwezingane. “Awuwuthandi yini lona odliwa nesitsha sawo?” 

“Angiboni ukuthi ubuyoba yisibukeli uma sengiwudla,” 
kwaphendula uSkip. 

“Ngomile, yikho nje.” 

Babe sebebonisana ukuthi babezokwenzenjani nge-Astra uRod 
ayesayiphethe. Yayisinda ihlala kanzinyana ephaketheni; ngayo 
nje wayengabhadla ejele uma wayengamiswa ngamaphoyisa 
amseshe. USkip wayethi ayiphonswe epayipini lamanzi, kodwa 
uRod wakhetha ukuyigcina isikhashana, okungenani uSkip 
aze avakashele iNdoda. “Umuntu angeke azi, hleze sisidinge 
isibhamu,” kwasho yena, “futhi nje-ke, phela ngesikaHank.” 

“Uma kwenzeka usisebenzisa,” kwexwayisa uSkip, “uqaphele 
kungafi muntu.” 

219 



“Kodwa-ke uma kungenzeka ngihlangane nalowaya 
bhokoloshe onguPrinsloo, hleze ngilingeke.” 

URod owayengawafuni nakuwabona amaphoyisa, wakuthola 
kunzima ukuvumelana nalo mbono nokuphawula kukaSkip. 
“Uvikela iphoyisa elagqekeza efulethini lakho lantshontsha 
amaphepha akho abalulekile?” 

“Nalapho angisazi kahle uma umakhelwane wami esho 
kanjeyaya. Ngiyavuma ukuthi uPrinsloo yena ubuye abe nawo 
umkhoshoshwana ngesinye isikhathi. Kodwa akhona amaphoyisa 
engiwaziyo angigezayo.” 

“Yikho nje kwawena waba yilo?” kubuza uRod ethi ukucinana. 

USkip wamamatheka. “Kukhona into eyodwa okumele 
uyikhumbule. Imithetho ayishawa ngamaphoyisa, owawo 

umsebenzi yikuqinisekisa ukugcinwa kwayo.” 

“Kodwa maye ayakujabulela bo! Phela ngike ngiwabone!” 

“Yebo, akhona anjalo,” kwenanela uSkip. “Kodwa ake 
ungitshele into eyodwa nje. Ukuba wawungumlungu unawo 
wonke la mathuba namalungelo abelungu abanawo, wawungeke 
ugculiseke ngalesi simo esikhona, njengoba kwenza iningi labo?” 

“Nakancane nje.” 

“Ngicabanga ukuthi wawuyogculiseka. Empeleni nje 
ngicabanga ukuthi wawuyoba nguntamolukhuni njengoPrinsloo.” 

“Skip, ungayisho kanjani leyo nto?” kwabuza uRod eseqala 
ukufudumala. 

USkip waphinda futhi wamoyizela. “Yindlela ocabanga ngayo. 
Uyabona, sengiwahambe wonke amazwekazi emhlabeni, into 

eyodwa engiyifundile ukuthi abantu bangabantu nje.” 

“Usho ukuthini?” 

“Ibala lesikhumba yingubo nje kuphela; abelungu bacabanga 

220 



ukuthi bembozwa kahle bona noma ingaphakathi labo 
lingehlukile kwelethu.” 

Ngoba uRod wayengasheshi njengoSkip ukulala, wathi 
uzoqapha, wabe esethi shelele wayothenga iphepha. Wathi 
uSkip ehudula izikhumba emthunzini wesundu, uRod wabe 
evule iNatal Mail efunda indaba yokugqekeza kwangoLwesibili. 
Kwakuthiwa babengengaphansi kwabahlanu abantu ababehlomile 
ababehlanganyele kulokho kugqekeza. Ababili babekhombe 
uthela ngezibhamu, oyedwa eshayela imoto kanti ababili 
babesabisa abantu ababezihambela ngezinyawo emgwaqweni. 
Kwakubanjwe oyedwa kulaba abahlanu. Wanele oyedwa - 
kucabanga uRod - uma igama lakhe kunguThemba Ngubane. 
Waqalaza esinyokothweni esasisepaki, wafisa sengathi ngabe 
udompasi omusha wawususephaketheni lakhe, futhi wafisa 
sengathi ngabe wayengazange asigcine isibhamu. 

221 



33 


OSkip noRod bakhetha ukuhamba ngezinyawo baye 
eChadraville kunokuzisondeza engozini ngokugibela ibhasi. 
Kwadingeka bahambe kancane kwazise uRod wayeshesha 
ukukhathala, lokhu kwanika uSkip isikhathi esanele sokucabanga 
ngesexwayiso sikaRod owayesola sengathi uPillay wayesebabekele 
ugibe; yena wakoSkip wayengacabangi kanjalo. Amakhulu amane 
amarandi kwakuyimali eningi kabi, kukhulu uPillay ayezokuzuza 
ngokuba bahlale bengabangane. Kodwa wayengakhohliwe uSkip 
ukuthi kwase kuke kwenzeke igazi lingamtsheli. Ezinsukwini 
ezimbili ezazandulele, wayethe uya efulethini lakhe wazithela 
emaphoyiseni esebaleni, kanti ngayizolo wayekade ezethembe 
kwaze kweqa izisebenzi zikaHawkins. Ukuba wayengazange 
ahambe ngebhayisikili eya eThekwini, yena noRod ngabe 
babephakathi ngalowo mzuzu. 

“Ucabangani?” kwabuza uSkip. 

“Ngani?” kwabuza uRod, kubonakala nje ukuthi ukhathele. 

“Kunganjani sivele sikhohlwe nguPillay siqonde ngqo eSililo?” 

“Kodwa kungathi sesihambe kangaka sibuye sishiye ama-ID?” 

“O, kulungile.” Noma uSkip asho kanje, kodwa yammangalisa 
ingwijikhwebu kaRod. Akakwazanga ukubona ukuthi umsizi 
wakhe wayezizwa elengela engozini kangakanani ngemuva 
kokufunda udaba lokugqekeza. Uma uThemba ayevalelwe, uRod 
wayengangabazi nakancane ukuthi amaphoyisa ayephansi phezulu 
ethungatha uMoses Mpulo; ngakho kwakubalulekile ukuba uRod 
aguqule igama lakhe. 

Kwathi kuthi zibaba, inyanga ithi phasha, iphuma olwandle, 
babengena eChadraville. USkip wayehamba ema ebhekisisa 
phambili. Njengoba ayesezijubile wayobonana nomalal’ 
ephenduka onguPillay nje, wayefuna ukuba nesiqiniseko 

222 



ukuthi akuzukwenzeka nelincane iphutha. Ngapha uRod yena 
wayengasenasineke ngenxa yokudinwa. “Yini ungaqali ngokufika 
khona Skip kande ubhekisise?” 

“Uma lukhona, luyoba sendlini kaPillay.” 

“Uma sengize ngangena endlini, kuyobe kungasekho 
ukuphuma.” 

URod wahwaqabala emnyameni, wazibona ubunyoka. Nguye 
lo owayegqugquzela uSkip ukuba ayikhohlwe eyokuqaphela 
ngoba nje ejahe ukuba kufikwe eSililo alale? Kodwa wayengeyona 
leyo nhlobo eyayingaxolisa. Akashongo lutho lapho befika 
empambanamigwaqo elandelayo uSkip ebhekisisa isikhathi 
eside nakunakuqala, kwazise indlu kaPillay yayisekhoneni 
elalingaphesheya. 

Kwakuthule cwaka emgwaqweni. Kwakungabonakali lutho 
ngaphandle kwezindlu ezazizimele ukuthanda kanye nemoto 
eyayizimele yodwana laphaya, iyintandanyana, kungezwakali 
lutho ngaphandle kwemvunge yokuduma kwezimoto kude 
le kanye neyomculo wemisakazo owawuphuma ngamawindi 

ayekhanyisiwe. 

“Wena sala la,” kwasho uSkip, “uvule amehlo.” 

URod wama ekhoneni wabuka umqashi wakhe eqhubeka. 
USkip waqale wayozedlulisa ngasemotweni eyayimile wabheka 
emawindini ayo ukuze azanelise ukuthi kwakungekho muntu 
ngaphakathi. Ngemuva kwalokho wabe esezedlulisa kaningana 
esangweni lakwaPillay, akaze abona lutho olusolisayo; noma 
kunjalo kodwa wayezizwa engakhululekile, kukhona into 
ayeyizwa: suka lapha, wayesengenwe umoya kaRod nje. 

Ekugcineni wehla ngomgwaqo owawuseceleni wahlola 
ingemuva lakwaPillay. Kwakuthe cwaka. Hhayi-ke, 
kwakungasasele lutho olunye okwakusafanele alwenze manje 
ngaphandle kokungena ngaphakathi ebaleni, angqongqoze 

223 



emnyango ongemuva athathe odompasi. Emizuzwini emihlanu 
nje babezobe sebesendleleni benoRod bebheke eSililo. 

Kwathi bha ukukhanya ngaphezu kwekhanda lakhe, kwase 
kuvuleka isicabha, hhayi ngokuqaphela kwangayizolo ebusuku, 
kodwa ngokushesha nangesibindi sengathi kwakulindelwe 
isivakashi. 

“Sawubona Mnu. Dlamini. Ngena.” 

UPillay wayesho ngaleliya phimbo lakhe lokuzenzisa 

ayebingelela ngalo abathengi esitolo. 

“Akhona ama-ID?” Kwabuza uSkip. 

“Akhona ngezinkani. Woza ngapha endlini yokuphumula 

uhlale phansi, Mnu. Dlamini; ngeke ngilibale.” 

“Ngizolinda khona lapha, Sonny; uzowaletha kimi khona la. 
Vele kumanje nje sengishaywa yisikhathi.” 

“Angisebenzeli ezitebhisini, Mnu. Dlamini. Uma sesibonwa 
ngomakhelwane! Ngena.” 

Kwathi lapho uSkip esemi ephasishini ebona uSonny ekhiya, 
ukuba nexhala kwakhe kwaqina ngokunye manje. “Ukwenzelani 
lokho, Sonny? Ngiyahamba manje nje.” 

“Yini amatata? Woza endlini yokuphumula. Ngiqinisekile 
ungasithokozela isiphuzo.” 

USkip wakhumbula amazwi kaRod; wayesephakathi ogibeni. 

Ngaphesheya, uRod wazulazula waze wazizwa eqalekele ugwayi. 
Phambilini wayebhema imindweza efika emashumini amane 
ngelanga; nokho wayesayeka ngemuva kokungenwa yisifo sofuba. 
Kodwa kwakuke kwenzeke kumvukele engazelele njengangaleso 
sikhathi nje. Kwakuthi uma sekufikile, kube sengathi wayengakaze 

224 



akuyeke ukubhema, wayeshabasheka angabi nasinqe. 

Wehla enyuka kanjalo, engenasinqe, waze wayothatha ikhona; 
azithela kukho lapho kwamenza wathi khimilili, wake wathula 
wathi du. Izicabha zemoto eyayimile zazivuleka, kuphuma 
izithunzana. Amadoda amabili okusobala ukuthi ayekade 
eqosheme phansi emotweni egobise amakhanda aba ngaphansi 
kokuphakama kwamawindi, ayesondela kancane ngaphesheya 
komgwaqo. URod akawabonanga ukuthi ayengobani futhi 
wayengenakwazi ukuthi uLefthenenti Prinsloo wayezizele yena 
mathupha ukuze aqiniseke ukuthi uDlamini uyaboshwa. Wathi 
eqonda emnyango ongaphambili, elinye iphoyisa lalithatha 
ikhona liyovimba kongemuva. 

URod wabona ukuthi ngamaphoyisa phela lawa; ukuphela 
kwento ayengayenza kwakuyikuphinda isu likaSkip langayizolo 
ebusuku. Wayezowaphazamisa, awanakise okunye ake akhohlwe 
yindlu; wayezobanga umsindo ayengeke akwazi ukuwuziba. 

Esathi wenyuka ngezitebhisi nje uPrinsloo eqonde emnyango 
ongaphambili, sase sishilo isibhamu ngemuva kwakhe, sasho 
saphindelela. Kwakungazelele muntu; lapho ulefthenenti wethuka 
wacishe wadedela amabhuleki. Waziphonsa phansi engadini 
eyayingengakanani qede walunguza othangweni lwezigxobo, 
wabona okusamfana kubaleka. 

“Mbambe, Van Zyl! Mbambe!” Kwakumemeza yena. 

UPillay wacela ukuba uSkip alinde ephasishini ngenkathi 
yena Pillay esayolanda omazisi ekamelweni lokulala. Impimpi 

225 



lena yayimane iqhuba iwashi ngamabomu nje, ilinde ukuba 
uPrinsloo angene nezicabha noma nini emnyango ongaphambili 
owawungakhiyiwe ngamabomu ukuze nakanjani kubanjwe uSkip. 
Eyayisikwenqena manje kwase kuyikuthi mhlawumbe amaphoyisa 
ayeseze adikila ajokola ngoba uSkip esephuzile ukufika. 

Indoda yakhe yona yayinesibindi. Yasheshe yabona ukuthi 
kwakungasahambanga ngokohlelo, yabona ukuthi manje kwase 
kungumsebenzi wayo ukunqanda uSkip angaphunyuli. 

USkip wayesesephasishini ebange emnyango ongemuva. 
Kodwa wathi esathi welula isandla ukuze avule umshudo, wezwa 
izwi ngemuva kwakhe: “Sale usuma kanjalo nje khona lapho, 
Dlamini! Izandla phezulu! Ngiphethe isibhamu.” 

226 



34 


URod wayengazamanga kubulala muntu. Wayedubule 
emoyeni nje qede wacela empunzini. Wayesezosithela ngale 
kwezindlu ngenkathi uSayitsheni Van Zyl ethathela ngejubane 
ngemuva kwakhe. URod waqale wangazi noma wayephumelele 
yini ukunxenxa amaphoyisa ukuba amlandele, kodwa kwathi uma 
ema ejeqeza ngemuva, wasibona isithunzana sigijima ngemuva, 
wezwa namabhuzu eqhuma emgwaqweni. 

Wo suka! Wasuka naye ngejubane kodwa engasagijimi 
njengakuqala, wayesehefuzela. Wayazi ukuthi uma engatholi 
ndawo yokucasha, wayezobanjwa. UVan Zyl wayengazi 
ukuthi inyamazane yakhe kanti kwakuyintekentekana nje 
yebhobhodleyana elixhwalile. Usayitsheni wagijima amanyathelo 
ambalwa esindwa nayinyonimfoma, wadikila, waphindela 
emuva emotweni. UPrinsloo wayesamile engadini kwaPillay. 
“Wena landela lowaya mfana,” kwasho yena. “Mina ngizobamba 
uDlamini.” 

URod wathi angezwa imoto idunyiswa isuka, ebona 
nomgwaqo uthi klelele phambi kwakhe, wahleka yedwa 
efika ekhoneni. Wathi angathatha ikhona, weqela ngale 
kodonga lwengadi olwalungaphakeme, wacasha engadini 
yezimbali ehefuzela. Abantu ababesendlini ngemuva kwakhe 
babelalele izindaba zehora lesikhombisa. URod wayelizwa izwi 
elimtoti lomsakazi etshela abalaleli ukuthi intengo yesinkwa 
yayizokwenyuka. Ehefuzela ethukile enjalo, wafikelwa ukucasuka 
edabukela izigidi zezimpabanga ezazizoshayeka ngenxa yalokhu 
kwenyuka okwakuyisigubhukane. 

Okunye akabange esakuzwa ngenxa yomsindo wokuduma 
kwemoto yamaphoyisa. Kwakhala amathayi kwasuka izintuli 
obhuqwini lomgwaqo zabheka phezulu lapho ithatha ikhona. 
Kwathi uma uVan Zyl engaboni muntu owayebaleka, wahlala 

227 



emabhulekini. Imoto yashwibeka yaye yama, iphoyisa laphuma 
laqhasha. 

USkip waphenduka wathola uPillay emi ngemuva kwakhe, 
nesibhamu esandleni; wayephakathi kwetshe nembokodo, 
kufanele akhethe. Uma ayekhetha ukulalela aphakamise izandla 
njengoba kwakushiwo, wayezonikelwa emaphoyiseni ayiswe 
eshantshi. Uma ayenqaba noma ezama ukulibhozomela iNdiya, 
sasingase siqhume isibhamu. Mhlawumbe nje sasingahlohliwe, 
kokunye uPillay wayemane emethusa nje. Kufanele ukuba 
umuntu abe ngusibindi gidi futhi azejwayele izibhamu ngaphambi 
kokuba umunwe udonse ingobela yaso. Okwakubalulekile ngaleso 
sikhathi kwakuyikubeka phansi umoya, angenyusi amaphaphu. 

“Sonny, ungenwe yini?” 

“Izandla phezulu, Dlamini! Lesi sibhamu ngesokubulala 
abantu.” 

“Bengingazi ukuthi ukhona umuntu ongancamela ukulengiswa 
ngenxa yami nje.” 

“Ungene ngendlovu yangena endlini yami, angithi? Futhi 

ufunwa amaphoyisa!” 

“Nobani ongaphakathi uyokwazi ukuthi uyimpimpi wena.” 

“Musa ukungichithela isikhathi ngokuba nomlomo. Wena 

sekuphelile ngawe.” 

228 



“Kukhona into eyodwa ongayinakanga, Sonny; angihambi 
ngedwa. Angithi uzizwile izibhamu ziqhuma emgwaqweni?” 
USkip wayengazi ukuthi kwakwenzekeni emgwaqweni, kodwa 
wathatha ngokuthi kwakungamaphoyisa edubula uRod. 

“Nanto-ke iphutha lakho, angidlali. Umuntu engihamba naye 
nango lapho ngemuva kwakho, awuphenduke ubheke.” 

Ukuphazima kweso nje kokunganaki kwakwanele kuSkip. 

UVan Zyl wathi angezwa uRod ekhwehlela, wama 
waphenduka. Wacathama waphindela emuva endlini 
eyayisekhoneni esenyathela ngamazonzwane, wafika khona wama, 
wabe esegoba, walunguza ngale kodonga lwengadi, konke lokhu 
njalo belu ukwenza ngobunono bekati nangaphandle komsindo. 
Khona manjalo kwavuleka isicabha sangaphambili endlini, 
memfu umfana weNdiya. 

Wathi engakehleli naphansi esitubhini nje, waxhoshwa 
ukukhanya kwethoshi ebusweni, wezwa ngezwi likaVan Zyl lisho 
ngemuva kwalokho kukhanya. “Okay! Phumela obala sikubone.” 
Usayitsheni wayengakhohlilwe esemtholile umuntu ayekade 
emhubha. 

Umfana wamane wakhungatheka nje, wama ezitebhisini 
wacwayiza wangaqeda, ethukile. 

“Ngithe phumela obala!” kwabhavumula uVan Zyl. “Uma 
kukhona okuzamayo, kukhona ozokuthola.” 

“Hawu, kodwa ngenzeni?” umfana eqhaqhazela. 

“Uzongitshela ukuthi ubucasheleni laphaya ngaphansi 
kompheme?” 

“Bengingacashile, bengisendlini ngenza ihomework yami 

229 



noMoonsammy Naidoo.” 

“Kanjani? Anginaso kwasibhamu.” 

URod akalindanga ukukuzwa konke ukuqagulisana. Wagaqa 
ezimbalini waze wayofika ekupheleni kodonga, walujomba, 
wangena emgwaqweni owawunqamula lowo uVan Zyl ayemi 
kuwo, zaya. 

Umfana weNdiya wayekubona konke lokhu, kodwa 
akashongo lutho ngoba kuye kwakusaduma ikhanda. Ukubona 
umuntu ejomba udonga lwengadi kwakuyinsambatheka efanayo 
nokusukelwa ngumuntu angamazi amxhophe ngethoshi ambhece 
ngecala angalazi. Wathi eqambe ephumelela ukuchazela uVan Zyl 
ukuthi wayengone lutho, wayengasaphushwa uRod. 

Wathi eqambe edubula uPillay, uSkip wabe esethe khwintshi 
phansi, etshuza emphuthuma imilenze. Ngaleso sikhathi 
umseshi lona wayengasangabazi ukuthi umthengisi wembava lo 
wayengananazi, wayedubula ngempela. Inhlamvu yaye yabhobosa 
usilingi ngoba ingobela yesibhamu uPillay wayidonsa eseyowa. 
Akabange esalithola ithuba lokudubula futhi, ngoba isibhakela 
sikaSkip sagcwala ubuso, kwacima izibane. 

USkip wameqa ngaphezulu uSonny owayelele ethe ja, 
waqonda emnyango ongaphambili; kodwa wathi welula 
isandla uthinta uthi lokuvula isicabha, wezwa izigi ngaphandle; 
kwakukhona umuntu owayezongena, kwadingeka acabange 
ngokushesha. Wajikela ngakwesokudla wangena endlini 
yokuphumula eyayingakhanyisiwe, isicabha sangaphambili 
sivuleka ngesankahlu kuthushuka uPrinsloo ephasishini nje, 
akusabonakali sithunzi sikaSkip. 

Ulefthenenti waqale wathi nhla kulo mdwamba owawulele 
phansi qede waqalaza nxazonke ethukile; akezwanga lutho olunye 
ngaphandle kwamazwi ayembongoza ekamelweni lokulala. 

230 



Engaboni ngozi, wathatha amanyathelo ambalwa esondela. 
“Pillay, kwenzekeni?” 

Wagoba wathungatha amanxeba. Kusenjalo wezwa kuthi 
nyathu nyathu ngemuva kwakhe. Engakaphenduki, kwezwakala 
isicabha sangaphambili sibhaklazeka sivaleka. Wayesephunyulile 
futhi uphunyuka bemphethe onguDlamini. 

231 



35 


Wathi eqambe evula isicabha sangaphambili uPrinsloo, 
uSkip wayesesithele ngekhona wanyamalala. Ulefthenenti 
wayengenandlela yokumfica ngoba imoto yayihambe noVan Zyl 
futhi kwakusazothatha isigamu sehora kande abuye. 

Ngenkathi uPrinsloo esalindile, welekelela ukubeka uPillay 
embhedeni, kwashayelwa udokotela. Emuva kwalokho behla 
benyuka nemigwaqo benosayitsheni, kodwa ngisho nokubafanisa 
nje ogalakajana bansondo. 

OSkip noRod babuyela eSililo ngokwehlukana, engekho 
owayazi ukuthi kwakwenzekeni komunye. Ngoba uSkip 
wayemude futhi eqatha, wayeyofika kuqala eSililo ukuba uRod 
akagingqanga isithupha wacoshwa yithekisi elalizedlulela. 
Kwaba ukufika nje eSililo, waqonda ehostela. Wayengakhohliwe 
ukuthi wayehlezi ngokungemthetho, kodwa wayekhathele 
kakhulu ukuthi wayesangaba nendaba nalokho; yinye vo into 
eyayisengqondweni yakhe: ukulala. 

Wayazi kamhlophe ukuthi wayengeke avunyelwe ukungena, 
ngakho akabonaze azikhathaze ngokufuna umphathi wehostela, 
kodwa wasimze wadabula ebaleni elalikhanyisiwe, wenyuka 
ngezitebhisi waye wayongena kwenye yezindlu zokulala lapho 
afike wazishutheka embhedeni wokuqala awuthola. Wayethi 
uzovuka kakhulu ahambe bengakamboni abaphathi behostela. 
Wayezothungatha umqashi wakhe uSkip, ubukhona bakhe 
obabusho lukhulu ezikhathini ezinje. 

USkip wafika eSililo wathatha umgwaqo owawuya esigcemeni 
sakwa-J, eqonde ukushintsha agqoke ezokuqwala izintaba kande 
ayozama ukuthubeleza angene isinyenyela emzini weNdoda. 
Kwathi lapho edlula lapho kwakuhlala khona uShembe, 
wambona ngamehlo engqondo elele ezisonge ngamadixa 
ezingubo zakhe zokulala, ethe zwi emaphusheni, eyisiyothongo, 

232 



ecwile obhukwini lwesidakamizwa sakhe. 

USkip wathi esakhabuzela ebheke ngasesigcemeni sakwa-J, 
wezwa amazwi ezidakwa lapho ayeya ngakhona, wabona 
iqulo labantu ababeza ngakuye. Kwathi ukuba abone ukuthi 
kwakungamaTigers lawo ayesegoduka evela kophuza, khwintshi, 
wajikela ngakwesokudla, wenyuka ngomgwaqo owambuyisela 
etiyeleni. 

Inhloso yakhe kwabe kuyikuhamba njalo adlule ehostela 
qede ajikele ngakwesokhohlo, bese ephindela emuva aqonde 
kwa-J. Kodwa kwathi uma efika ekhoneni elilandelayo, wathola 
ukuthi amaTigers ayethathe indlela enqamulelayo. Avele athi nje 
thushu phambi kwakhe, asakazeka yonke indawo; kwakukhona 
ababevungama sakucula nabamemezayo, abanye babegqwegqwa 
bekhubeka sengathi imilenze yabo yayisiphenduke eyenjoloba. 

USkip wasithela ngamathunzi, wahoba khona, walinda, 
enethemba lokubagwema. Ukuba walinda isikhathi esijana, 
ngabe bonke bawela umgwaqo bengambonanga, kodwa akabanga 
nasineke. Wathi uyaphuthuma uthatha ikhona, washayisana 

nesiyabhuyabhu esambamba ngengalo. 

“Uyaphi Dumisa? Uyalahleka, ehostela kungapha... Bheka!” 

“Angihlali ehostela,” kwaphendula uSkip, “futhi angisiye 

uDumisa.” 

“Awusiye uDumisa?” isidakwa sihleka. “Ungangitsheli wena 
ukuthi awusazazi nanegama lakho!” 

233 



Aqoqana namanye amaTigers ezohleka leli hlaya, lwaya 
ngokuya luba lukhulu uhleko, kwaze kwethuka omunye wawo 
owayeswakeme nje kuphela. 

La mazwi afana nomlingo kuDube. Ngemuva kokuphuza 
isishimeyane esasiphindwe kabili kunabangane bakhe, wayengakwazi 
ngisho ukuma kodwa lokhu bephuma eshibhini, wake wavuma 
phansi kabili besadavuza emgwaqweni. Kodwa wathi angezwa 
okwakushiwo ngabanye, yadamuka yonke inkungu yotshwala 
ekhanda, kwaba sengathi kwakufike umoya wayiphephula. Waqhasha 
wanyomuka phakathi kwabanye, waphumela phambili eshashalazini 
wama wathi qekelele, eqaphele, eswabulukile, engawakholwa amehlo 
akhe. Inhlanhla engaka! UBhengu ehamba yedwa eSililo ngalesi 
sikhathi sokuhlwa! Kanti ngabe yini enye ayesayifuna? 

Ubhongoza wemidlwembe lo wayekade enduvunduvu 
nje kusukela mhla lokho kugqekezwa, ngoba yonke into 
yayonakele, kodwa wayevele eshilo! UHank noMpulo babeshaye 
bachitha nemali; ubhongoza wemidlwembe wayengazi ukuthi 
babengathathanga lutho. Okunye, uThemba wayebanjiwe. Indaba 
yokuboshwa kwakhe yayisematheni eSililo, amanye amaTigers 
ayekhathazeke kabi elindele ukuvimbezela kwamaphoyisa noma 
nini. 

Umuntu owayelusizi ukubedlula bonke elokishini kwabe 
kungumuntu omdala bandla, uNgubane, owayesenamasonto 
esaba isehlo esinje, nokho lonke ithemba lakhe eselibeke 
kuDlamini owayezokwazi ukudalula imikhuba namaqhinga 
amaTigers ngaphambi kokuba indodana yakhe ishone shi 
obishini lwawo. Kodwa sengathi yayingekho indaba kuDlamini, 
umninisitolo wayemthukuthelele ngoba wayengabonaze amthinte 
selokhu bagcinana busuku lobo mhla emqasha. 

234 



U-Ivan Dube wayengakhathazekile ngoThemba njengalena 
eminye imihuqa, futhi akavumanga ukucasha; yini nje konje 
indlavini enjeya eyayingake iyinake neyayinendaba nayo, 
yayiyihlathi kanjeyaya! Nangaphandle nje-ke kwalokho, 
wayenesiqiniseko sokuthi amaTigers ayezomnakekela. 
Njengamanye amavukana eqembu, iNdoda wayeyithatha 
njengesikhondlakhondla esasibhula amaphiko phezu 
kwamaphoyisa naphezu kweziphathimandla zaselokishini. Akekho 
owayengalokotha adlalele ekubopheni omunye wawobhongoza 
bemigulukudu yayo iNdoda. 

Wamangala-ke ezithela phezu kukaBhengu ethwabaza 
emgwaqweni. Wayengakhohliwe ukuthi le mfunda makhwela 
yayimdide ngobuchwepheshe basejimini kwaluhhohho maqede 
yaklabalasa imemeza uRadebe ukuba ayelekelele. Hhayi-ke, 
namuhla kunamuhla, azikhali Radebe lapha engabalekela kuye, 
futhi emgwaqweni ovuleke kanje, nokwenza sekuhlwile, abuthi 
shu lobo buchwepheshana basejimini. 

“Bizani i-ambulense!” etshela abangane bakhe. “Izodingeka!” 

“Dube,” kuphendula uSkip, “isikhathi sihambile, futhi sobabili 
sikhathele.” 

“Uthi ngizwe kahle nje, ngumuntu lowo okhulumayo noma 
yinkabi?” 

Lo mbuzo waphendulwa yimidlwembe ngomkhulu umsindo 
wokubhuqa, uSkip waphela amandla, waphefumulela phezulu. 
Ukushudulisana noDube kwakuyinto yokugcina ayeyifisa ngaleso 
sikhathi. Kwakumele ayozumisa kungazelwe eNdodeni; ikusasa 
lakhe lonke laleyeme lapho. Noma ngabe wayengamehlula uDube 

235 



--
- ukulwa kwakuzomqeda amandla ngalesi sikhathi ayewadinga 
kakhulu ngaso emzimbeni nasengqondweni. 
“Dube,” washo ngesineke wanensa, “anginaso isikhathi. 
Kufanele ngibambe ibhasi lika-5:30 ekuseni. Singalwa noma nini 
ngokuthanda kwakho emuva komsebenzi kodwa hhayi . . . ” 

Akubange kusezwakala ngenxa yokunye futhi ukubhuqa. 
USkip wabona iyinye vo indlela yokuphunyula kulo msangano, 
uma wayengathi galo yephuka, wayengabashiya bonke. Babengeke 
balunge ngisho beyimiqemane, kangakanani-ke manje njengoba 
babeyimiquba benje. 

“Pho ngisalindeni?” ezibuza yena. 
Akubanga lula ukuthola impendulo ngoba yayingaswabuluke 
kwakuyaphi. USkip naye wayecabanga angahluzisisi njengaye 
nje uDube. Wayehlala ethatha ngokuthi izinqumo zakheka 
engqondweni ngokuba umuntu ahluze ahlaziye, kodwa 
kaninginingi wayebuye akhumbule ukuthi zaziphuma ekujuleni 
kwemvelo yomuntu, yona-ke eyayingazikhathazi ngakuhluzisisa 
nakuhlaziyisisa. Ngokwenqaba ukumba ambulule, wayelalela leso 
sifuthefuthe esasimenze waphikelela wabhekana noPhumulani 
ingqwele, ngesikhathi yena eseyingane. 
“Uma uBhengu engafuni ukulwa,” kwasho uDube, 
“makaxolise, aguqe phansi ngamadolo avume ukuthi ungaphansi 
kwami. Nithini madoda, akunjalo?” 
“Yebo!” kuhlokoma izidakwa zivuma kanyekanye. Omunye 
wazo wasunduza uSkip wamdudulela ngakuDube owaphonsa 
umhlokolozo. Kwathi uma uSkip ewuphebeza, kwaba khona 
imvunge yokwaneliseka ezibukelini ezase zibakhele isiyingi 
zabazungeza. Wo, suka! Zase zithathene! 

Ngaphakathi ehostela, uRod waphaphama waphazamiseka 
kabuhlungu. Wavuswa ngumuntu owayemnyakazisa emnyameni. 

236 



“Wenzani embhedeni wami? Suka!” 
Ngendlela obabumbambe ngayo ubuthongo uRod, waqale 

“Umbhede wakho?” kuvungama uRod. 

“Habe! Ehhe, umbhede wami!” kwaphendula lona omunye, 

“unamba C11, nali nethikithi. Lakhokhelwa ngubani? Nguwe 
noma yimi?” 

“Okay! Musani ukubanga umsindo ngobala!” 

“Uthi ubala?” kwabhoka umlisa owathukuthela ngokunye 
lapho ebona ukuthi kanti uRod wayemncane kangaka kunaye. 
“Bese untshontsha umbhede wami ucabanga ukuthi ngishiywe 
yibhasi lokugcina!” 

“Angintshontshanga lutho mina,” kwaphendula uRod ehla 
embhedeni, “ungawuthatha umbhejana wakho.” 

Lokhu kuhilizisana kwavusa nabanye ababesendlini yokulala. 
Owayengasesicabheni welula ingalo wayenyusa ngobonda 
wakhanyisa. Kwanyakaza ompisimpisi ababomvu nabampunga 
kuyo yonke indlu eyayisamhubhe, wonke umuntu evuka ehlala 
ngezinqe embhedeni. 

“Kwenzenjani? Kubanjwe isela?” 

“Ngilibambile isela!” kwaphendula isiphazamiso sikaRod 
sengathi sasinqobile. “Isela eleba indawo yokulala.” 

Abaningi bathi bangezwa lokho, behla emibhedeni basondela 

kuRod. 

“Sinomthetho kule ndlu, angithi?” kwabuza omunye wabo. 

“Yebo, sinawo!” 

“Isela liphuma ngewindi. Akuwona umthetho lowo?” 

“Elethu!” besho kanyekanye. 

Uma uRod ayedinga umjovo ophaphamisayo nonika amandla, 

lawa mazwi afana nawo. Washiya phansi izicathulo zakhe, wasuka 

237 



inhlamvu eqonde emnyango, kodwa abanye bafika kuqala. 
“Mbambeni bo angabaleki! Nadedela isela laphunyula!” 
URod wapaqupaquza waqhwishaqhwisha ezabalaza ngenkathi 

238 



36 


Ukukhanya kukagesi esigxotsheni nokwenyanga kwakwenza 
izithunzi ezesabisayo empini eyayisanda kuqala. USkip noDube 
babesazungezana izinyawo zabo ziklwebha itiyela, kuyilowo 
nalowo elinde ukuvela kwesikhala. 

UDube nguyena owayegxumagxuma kakhulu kunoSkip. 
Wayeke acwile phansi, avoshoke, uyabona khwintshi, ethi uzama 
ukudida uSkip ukuze enze iphutha. USkip wayefuna ukwenza 
isiqalo sidonse undendende ukuze asebenzise ubuqatha bakhe. U-
Ivan wayengeke esaba yingozi kangako uma eseqala ukuhefuzela. 

U-Ivan washeshe wakubona naye lokho, waqala ukuphelelwa 
yisineke uma uSkip engayengekeli ekuyeni ngobuso. Waqala 
ukuzwiba nokukhahlela kungazelelwe ngezicathulo zakhe 
ezazinezipikili ngaphansi. Yikho kanye-ke lokhu okwakulindwe 
nguSkip. Lwathi luyaphakama unyawo luka-Ivan, uSkip waluthi 
yabu, waludonsa. Kwathi lapho u-Ivan ethi uyaludonsa naye, 
uSkip waludedela. Ubhongoza wemidlwembe waye wasakazeka 
etiyeleni engandlalelwe, emhlane walandelwa ngumbhanso 
wonyawo owawuyomkhinyabeza ukuba wayeyintekentekana 
kansizwambuzana. Wagingqika wavuka wathi gubhu, wayesemi 
ngezinyawo ngokuphazima kweso. 

Manje wayeseyingozi kakhulu kunakuqala, eqaphele 
futhi esethukuthele, eseswabulukile ekhanda kunasekuqaleni 
kwempi yabo. Manje umnyakazo nomnyakazo wayesewenza 
ekuqaphele okwakungawulandela, uSkip wakuthola kunzima 
ukumelana namangwevu akhe ayenzima. Waqhubeka nokuhlehla 
bezungezana, edoba u-Ivan, emkhuthaza ezama ukuqeda impi 
esakwazi ukuyimela. 

UDube wathi uyaphinda futhi uyasondela, uSkip waguqa 
ngedolo elilodwa qede welula omunye umlenze wanqamula 
kabili. Kwamphinda futhi u-Ivan, uye lowaya ekhubeka engazelele 

239 



eye eyongqimzeka phansi; kulokhu-ke wayithola yaba mibili 
imibhanselo yonyawo emhlane, wabhonga kakhulu. Wasukuma 
lapho esephethe ummese. 

Wazabazabalaza naye njengendoda, esemane elahlela nje, pho 
ebhekene nendlu yonke yamadoda! Kwathi nje lapho esephakeme 
ngokwanele, esebona nezibani ezazikhanyise emgwaqweni laphaya 
phansi, wezwa izwi limemeza, “Bukani bo! Kuyaliwa laphaya 
phansi! Omunye wabo ngu-Ivan Dube!” 

Wow! Kwaba ububhudubhudu, nobani ephuthuma 
ewindini ukuze abukele kahle. Akekho owabe esakhumbula 
ekaRod, naye ongachithanga sikhathi owavele wacaphuna 
izicathulo zakhe qede wanyamalala. Wayesephaphatheka ejahe 
ukuziphephisa, waze waphose wakhubeka wawa ezitebhisini. 
Umnyango wangaphambili wawusalokhu ungakhiyiwe, wawuvula 
wakhahlazeka wagaklazeka kwenanela ihholo lokulindela. 

Isitebhisi esiphezulu sengaphambili lebhilidi kwase kuyindawo 
yekhethelo yokuyibukela kahle impi eyayidudulana laphaya 
phansi emgwaqweni. Kodwa uRod wayengenandaba. Wayefuna 
ukuphuma aphele ehostela ngale kokuchitha isikhathi. Laphaya 
phezulu endlini yokulala wayelizwile izwi lithi kwakulwa u-Ivan 
Dube, kanti phela u-Ivan Dube kwakungumuntu wokugwenywa 
uma kunendluzula okukhonya kuyo izihlwele. 

URod ngabe wadlula ephephuka ukuba akathanga jeqe qede 
kwathi lapho ebona umuntu owayegagazisana no-Ivan, wamazi. 

Kwathi ukuba uSkip abone ummese esandleni sikaDube, 
wabona ukuthi impi yayisifike ezingeni elibucayi-ke manje. 

240 



Emizuzwaneni eyishumi nje elandelayo, kwakuzocaca ukuthi 
yiluphi uphondo olugobayo. Wahlehla ngokucophelela walindela 
okulandelayo, kodwa uDube akazange axhamazele. Wasondela 
kancane esitheni sakhe engasaxhamazeli njengasekuqaleni; 
ezibukelini kwakufana nesithombe sikamabonakude sinyelela 
kancane sesiphinda umnyakazo. Ababejamelene belwa 
babengasezona izinkunzi ezazilwa, kwase kunyonyobelana 
amakati, sekuminciwe, omunye enyelela esondela, omunye 
ehlehla kancane. 

Wadluthula kungalindelwe umfo kaDlamini, ubhongoza 
wemidlwembe waduma phansi etiyeleni kwangathi kuwa umuthi 
omkhulu ogawuliwe. Washayeka kabuhlungu wanqanyukelwa 
umoya. Ngaso leso sikhathi uSkip wamusho kakhulu ngedolo 
esiswini qede wamxhakathisa ukhololo owawungcolile ngezandla 
zombili wawuthi ngqi. Ummesana wakhe waye wayothi khahlahla 
laphaya, yena esazama ukuphunyula; isibhakela sakhe sahlala 
sagcwala ebusweni kuSkip. 

KuSkip kwakufana nokuzama ukugibela ushaka egagasini. 
Kodwa wayelokhu ebambile; izihlakala zakhe zaziya ngokuya 
ziqina entanyeni kaDube; ekugcineni wathamba. Eselele phansi 
etiyeleni, uDube wabona ubuso bukaSkip ngaphezu kwakhe 

241 



kusengathi babuzungeza kuhle kwenyanga ezinkungwini, 
ezindlebeni zakhe wezwa amaza okugubha kolwandle. 

Lelo wisa lahlala liphakeme kanjalo, phinde ukwehla, labanjwa 
yizwi elasho endlebeni kaDumisa nokubanda kombhobho 
wesibhamu enzansi nomhlane. URod wayemi ngemuva kwakhe. 

“Lahla phansi lelo wisa,” kwasho yena, “kungenjalo, 
ngikudabula umgogodla ngenhlamvu!” 

Kwamangala noma ubani; kwakungakapheli ngoDube. Wathi 
gubhu ngemuva kokulala isigamu somzuzu engathi nyaka, 
wathathelela uSkip eshwiba izingalo waze waphindiselwa ngesinye 
isibhakela phansi. Lokhu kwenzeka kuphindelela, esukuma 
ediyazela, aqonde kuSkip, uSkip amphindisele phansi ngenye 
inguzunga yesibhakela esasingadumisa ikhanda kunoma ngubani 
omunye. Hhayi uDube. Kwabonakala kaningi ukuthi hhiya, 
kwakuyinsizwa ziphelele leyaya, kungenkani kufiwa, ingelukhuni 
kuyitshe. KwaSkip wayeseqala ukukhathala ukuyilalisa phansi 
ngesibhakela. Noma ayengathandi, waqala ukusethulela 
isigqoko nokusibabaza, wasibuka ngeso elincomayo manje lesi 
sixhwanguxhwangu, indlondlo eluphaphe lungawi ngisho yona 
isiwile. 

Kodwa phela ngisho noDube imbala wayengeke aqhubeke 
kuze kube phakade. Wathi esegingqwe phansi kwaze kwaba 
kasithupha, walala wathi ja lapho ayekhona, iphele yonke inkani, 
evovekile, kodwa engaqulekile. 

“Ngibambeni ningisukumise,” kwangundaza yena; bambamba 

242 



abalandeli bakhe ababili kwabona ababebukeka bethukile, 
bekhungathekile, bammisa ngezinyawo. 

“My Boss!” kwasho yona le nkolombela yakwabo iqhaqhazela, 
iqalaza abangane bayo ababemangele. “Niyezwa, madoda? Yiboss 
yami le!” 

243 



37 


USkip esami lapho phansi kwesigxobo sikagesi ebuka u-Ivan 
Dube exhagiwe enyuka ngezitebhisi zasehostela, thushu umuntu 
omncanyana, wambamba isandla. “Hhayi, udlalile, nkunzi!” 

“Rod! Uvelaphi?” 

“Yimi engabe ngibuza wena. Bengithi useshantshi, kungenjalo 
usathe shelele, wavakashela iNdoda.” 

“Bekuzoba njalo,” kwavuma uSkip. “Bengingazi ukuthi 
sinoDube sizobe silwela ibhande. Sengisendleleni ngiya khona 

eNdodeni njengamanje nje.” 

“Ngihamba nawe.” 

“Wena?” 

“Ngeke ungidinge?” 

Wake wathi ukuthula uSkip wacabanga, kwakungaba kuhle 
khona ukuba uRod abe seduze, kodwa kwathi uma embuka 
ebusweni umsizi wakhe, wabona ukuthi wayekhathele eyingcuba, 
futhi eseqala nokukhwehlela. Ukulala esikhotheni, uhambo olude 
ngezinyawo, ukuhujwa ngamaphoyisa kanye nomshuduliswano 
endlini yokulala uSkip ayengakezwa lutho ngakho, 
kwakumkhandlile uRod. Uma kwakungenzeka akwazi ukuhamba 
aze afike endlini eyayakhelene nenkundla kanobhutshuzwayo, 
wayengeke kodwa akwazi ukwenyuka ngepayipi lamanzi. 
Kwakuzosizani-ke ukumshiya elinde ngaphandle? Uma nje uSkip 
esengene ngaphakathi ebhilidini, wayesengathembela kwelakubo 
nasempumelelweni yakhe kuphela ukuzigcina engekho obishini. 
Akekho owayengamsindisa uma eke wawela ezandleni zabaqaphi 
beNdoda. 

“Umuthi engizokunika wona Rod, ngamahora ayisithupha 
phakathi kukamatilasi nezingubo ezine zokulala.” 

“Kuphi? Awekho amahhotela la eSililo.” 

244 



“Ehostela kanti?” 

“Okay, sizokulungisa lokho. Asiyofuna umphathi.” 

Ihostela lalifana nesiduli sezinyosi sihlokoziwe, endaweni 
yokulindela nasemaphasishini kwakumi izixongololo zabantu 
kungqunyuzwa. UDube wayesanda kutatanyiswa wayolaliswa, 
indaba eyayisematheni kwakuyiyo yokulwa kwakhe. Umphathi 
wehostela wayehla enyuka phakathi kwalezi zixongololo enxusa 
abantu ukuba baphindele kolala. 

Kwathi lapho ebona uSkip eza, ubuso bakhe baguquka, 
wexwaya, wazincengela. INhlwathi yayisimexwayisile ukuthi 
mhlawumbe uBhengu wayeyilungu lamaphoyisa ezomoya; 
nakhu manje kwase kuthiwa yena lo Bhengu wezimanga 
ongaziwa wayesishaye wasivova isikhwanyalala sesiqhwaga 
esabe singubhongoza wemidlwembe, sesatshwa, saziwa 
elokishini ngesibindi nenkani yaso. Noma ngabe uBhengu 
wayengahlanganise lutho namaphoyisa, kwakuyibuhlakani 
ukuzwana naye. 

“Sanibona. Kukhona enginganisiza ngakho? Noma yingani 
nje.” 

“Yebo.” USkip wakhulumisa okomuntu owayejwayele 
ukulawula nokulalelwa. “Umhlobo wami la, uMpulo, udinga 
indawo yokulala.” 

“Ayikho nencane inkinga. UMpulo angawuthola noma nini 
umbhede.” 

“Kodwa hhayi endlini yokulala.” 

“Hhayi endlini yokulala?” 

“Uyahona bo!.” 

“Kodwa...” 

“Ingaba ngcono indlu ethi yena.” 

“Kodwa ngingakwenza kanjani uku... 

245 



“Azikho izindlu zabantu abalala ngamunye kuleli hostela?” 

ikhanda, “zimbili, kodwa...” 

“UMpulo udinga eyodwa nje vo.” 

“Enye yazo ngeyami.” 

“Ngicabanga ukuthi ilungile-ke lena enye.” 

“Kodwa ilala uNkwazi.” 

“UNkwazi? Usho iNhlwathi, umabhalane?” 

“Abanye bambiza ngeNhlwathi,” kuvuma umphathi wehostela. 

“UMpulo akatetemi; angalala ngisho nanengwenya, ibiyini-ke 

inhlwathi.” 

“Kodwa kukhona umbhede owodwa nje.” 

Izwi likaSkip kalabe lisabhinqa, waqala ukucikeka. “Lalela la 
wena, musa ukungichithela isikhathi. Yisho kufakwe umbhede 
laphaya, kufakwe nomatalasi, umcamelo, izingubo zokulala, 
nakho konke okunye uMpulo akudingayo. Ungizwa kahle?” 

“Yebo Nkosi!” 

Yize noma iNhlwathi yayizwile ukuthi kwakuliwa phandle, 
yayibuthisile nje, kayaze yathi nyaka ekamelweni layo. 
Yayingezwani nobudlova, ngakho imvamisa kwakungcono khona 
ukungazi ukuthi kwakwenzekani. Ngakho yayivule isicabha 
sayo kancane ikucosha okunye kokwakukhulunywa ephasishini. 
Yacosha ukuthi kwakukade kulwa uDube noBhengu, wehlulwa 
uDube. Lokhu kwafakazela izinsolo zakhe ukuthi uBhengu 
wayengensangu. 

Yathi ingavala isicabha, yangena embhedeni. Kwathi nje lapho 
sebuthi le-le-le ubuthongo, kwavuleka isicabha ngesankahlu 
futhi, kwakhanyiswa. Yabona uBhengu benoMpulo bemi 
ngasesicabheni, umphathi wehostela engemuva kwabo; yavele 
yacabanga ukuthi lezi zindlondlo ezimbili zase zizoziphindiselela 
lapha kuyo. 

246 



“Ngicela uxolo!” kuzincengela iNhlwathi. “Ngingumhlobo 
wenu mina. Ngizokwenza noma yini eniyifunayo.” 

INhlwathi yahlala yathula kayaze yathu vu, yabuka kungeniswa 
umbhede wendlalwa. Yayingalokotha ingqongqe? “Okay Rod,” 
kwasho uSkip. “Usuyozibonela-ke nawe. Izobonana.” 

Kwathi kungacishwa, uRod akaze apholisa maseko, waqhubeka 
nokulala kwakhe ayephazanyiswe kukho, kodwa iNhlwathi yona 
ayikwazanga ukwenza njengaye. Umabhalane lona owayeseveva 
yinyoni akazange abuthi quthu ubuthongo kukhona umuntu 
onjengoMpulo endlini. U-Alpheus wayemtshele ukuthi oBhengu 
benoMpulo babengabaphehli bodweshu okwakufanele bakhishwe 
baphele elokishini, kodwa sengathi babenamandla kakhulu 
nangaphezu kokwakucatshangwa ngumshayeli lona. Uma 
ngempela babesebenzela uhulumeni njengoba ayesola, okusho 
ukuthi babengamlahlekisela nangomsebenzi wakhe, bambophise 
ngisho nokumbophisa. Okubi kakhulu, babengase babe yile 
nhlobo yoshaya sibhamu ababezifikela qathatha, bengajeziselwa 
wumthetho. Kungakasi nokusa, umabhalane wayesezisola kakhulu 
ngokuzinyathela kwakhe emisileni lezi zindlondlo ezimbili 
ezazingabhedelwa. 

INhlwathi ithatha ibeka iqwashile nje, nanguya uSkip 
enqamula ngomgwaqo wetiyela oya enkundleni yemidlalo; 
wayebuye wayehla eyokubuyela kwa-J 1017 ayogqoka ezokuqwala 
izintaba; sasingasekho isikhathi salokho. Wayesezoshubuluza 
enyuke ngepayipi lamanzi efake amasokisi ezinyaweni, 
njengaphambilini. 

Lathi lingathi memfu emnyameni ibhilidi, wangachitha 
sikhathi ngokulibala yikuhlolana nesimo; wayeseyazi indlela: 
kwabe kuyikujikela ngemuva, ukujomba izinsimbi kulandele 

247 



ukunqamula ongwengweni aze ayofika epayipini ekhoneni 
elisekugcineni. Ngoba kwakungakhanyisiwe ndawo, wathatha 
ngokuthi bonke ababehlala lapha base belele; akambonanga u-
Esther Zondi owayemi kwelinye lamawindi esitezi esingenhla. 

Eminyakeni emihlanu eyayandulela, iNdoda yayimkhethe 
ukuba abe ngumasihlalisane wayo. Lokhu kwakufana 
nokwehlelwa yimana uqobo kumuntu owayeqale impilo 
njengozulane lwasemtateni eThekwini. Isiphalaphala sakwabo 
lesi esasivele siphiwe inhlakanipho futhi sikhuthele, sazenzela 
ugazi eNdodeni kasaze saconsa phansi kuyo, ngokuyibhekela 
izimali zayo, sikhumbula imihlangano eyayisuke iyihlelile sibuye 
siyeluleke nganoma yiluphi udaba olwaluyidinga. 

Umvuzo wakhe waba mkhulu kakhulu. Wayenakho konke 
okwakungafiswa ngumuntu wesifazane, ngaphandle kokukodwa 
nje vo, kuye okwakungelinganiswe nalutho olunye: inkululeko. 
Ngoba iNdoda yayingalokothi nakanye iphume ebhilidini, nayeke 
wayeseyisiboshwa. Umhlaba wakhe kwakungamakamelo 
ambalwa kanye nokubuka inkundla yemidlalo. Njalo ebusuku 
wayema ewindini elivuliwe acabange ngezindawo ayelangazelela 
ukuzivakashela: oLondon, oNew York, awoLas Vegas, oMiami, 
Hong Kong, Tokyo . . . Wayengesiye umuntu ozifelayo 
ngobuhle bemvelo, ngakho izintaba namachibi kwakungamhehi. 
Ngamadolobha amadala emhlabeni anomlando kanye nempilo 
yakhona yasebusuku okwakumsanganisa . . . Wo, hhe! Uma nje 
ayengasheshe awabone ngaphambi kokuba umunwe wokuhamba 
kweminyaka uthinte wone lobuya buhle bakhe obabuconsisa 
amathe! 

248 



INdoda yayiwazi wonke lawa maphupho akhe, ingani 
wayehlale eyiphela endlebeni nje, eyinakashela. Noma kunjalo, 
phinde ukuthamba; yayenqena ukuthi funa abangaphansi kwayo 
bavukele umbuso wayo bayiketule isatetemuka itamasa phesheya. 
Kwakuthi uma eyeluleka eyikhuthaza ukuba umnotho wayo 
iwukhiphele ngaphandle kwaleli yaneliswe yintela engayiwa 
eyayizongena njengamanzi, imkhumbuze ukuthi kwakukhona 
imicikilisho nemidanti okwakumele icatshangwe, njengemithetho 
elawula ukushintshwa kwezimali nje. Wayengaxhumana kanjani 
namabhange neminyango kahulumeni ngaphandle kokudalula 
ubungako bomnotho wakhe nomthombo wawo owawungekho 
emthethweni? 

Kodwa ukulinda umzuzu ofanele wokugadla, kwakuthatha 
isikhathi. Kwase kungaphezulu konyaka manje elindile, ebekezele; 
izimpawu zengcindezi zase ziqala ukubonakala. Ngezinye izinsuku 
u-Esther wayezwa sengathi uzithe mvi ngomqhele wensimbi 
ekhanda. Wayesenekhanda elalimnkenkethela afikelwe yisiyezi, 
kube mnyama emehlweni; lapho-ke ngisho neNdoda imbala 
yayiziqoqa ingamthinti. 

Kwathi nje lapho esebona ukuthi phela kwase kufike lapho 
ekhathala khona, yathi langu langu inhlansana yethenjana elisha. 

249 



NgeSonto elalisanda kwedlula u-Alpheus ayegcine efike ngalo 
endlini, babeke bathi ukungqumuza kafushane ephasishini 
engakangeni endlini yokuphumula ukuyoxoxa neNdoda. 
“Sekuseduze manje,” esholo phansi, “ekugcineni sekukhona 
okwenzekayo.” 

“Kuzobonakala kulo leli sonto, ngiyakwethembisa, kodwa 
phela uma kungenzekanga phutha.” 

Kuleli sonto? Manje kwase kusebusuku ngoLwesine. Lokho 
kwakusho ukuthi kwase kusele izinsuku ezimbili vo. Ngabe 
kwakungubani lo ‘muntu’ okwakumele angalenzi iphutha futhi 
wayezokwenzani? Pho, ave ayesehlulekile nje? Uma u-Alpheus 
engakhali emuke naye ngokushesha, impela wayezosangana! 

Emi lapho ethatha ebeka, ethandabuza, elubaluba, akwazanga 
ukubona isithunzi esasinyathuza ongwengweni ngenzansi 
kwewindi. 

250 



38 


Uskip wayazi ukuthi wayehlokoloza imamba emgodini 
ngokuphinda abeke umconjwana wakhe ngokwesibili ebhilidini, 
kodwa yayingekho enye indlela yokulufaka unyawo uzungu 
luka-Alpheus. Umshayeli wayehlele umhlangano wangakusasa 
njengengxenye yetulo lakhe lokuketula iNdoda ngaphandle 
kokuzibheca yena siqu. Ngalesi sizathu kwakubalulekile ukubona 
ungqondongqondo weqembu ngaphambi kwalokho ukuze 
amexwayise ngalokho okwakumkhokhobela. 

Impumelelo yayeyeme ezintweni ezintathu: ukungena 
ebhilidini angabonwa muntu, ukufika ekamelweni lokulala 
leNdoda engamiswanga ngabaqaphi kanye nokwenza 
iNdoda imlalele – mhlawumbe okuyikhona okwakunzima 
kunakho konke. Konje kwakungenzeka kanjani nje ukuba 
ungqondongqondo wemigulukudu abe nesikhathi sokulalelana 
noqham thushu omane wagulukudela nje phakathi kobusuku? 

USkip wabona ukuthi ngu-Esther Zondi owayezoba yinkinga 
ngoba wayeyile nhlobo eklabalasayo, nokho wayenethemba 
lokuthi wayezoyigwema leyo nkinga ngokuvusa iNdoda 
ngaphandle kokuphaphamisa u-Esther. Ayengakwazi uSkip 
ngukuthi Esther ndini wawuqabukela uzumekile lingakashayi 
elesine ekuseni. 

Konke kwaqala kwahamba njengoba kwakuhleliwe. Wafika 
epayipini ngaphandle kwesigameko, wakujabulela nokuthi 
kwakusuke umoya selokhu ephume ehostela. Lokhu kwakusho 
ukuthi umsindo ayewubanga wawungeke uzwakale. 

Wayesekubuyekeze kahle lokhu kuthubeleza kwakhe 
ezinsukwini eziyisishiyagalombili phambilini, nezimpawu 
wayesezazi, nokho wayezwa emzimbeni ukuthi impi yakhe 
noDube yayiwehlisile umfutho wakhe wemihla ngemihla. Ngisho 
engumqemane, ukwenyuka ngepayipi kwakungakaze kube lula, 

251 



manje-ke khona kwase kufana nokuqwala izintaba ngaphandle 
kwesigubhu somoya wempilo. Wake wathi uyanyathela 
waphaphalaza, washelela; cishe wayowela phansi kukhonkolo. 
Kwakuwumzuzu onzima, kodwa uvalo olwamshaya ngaleso 
sikhathi lwamnika lawo mandla umuntu aba nawo uma kucinene 
utshumo. 

Wathi angangena ngaphakathi ekamelweni, wahlala phansi 
waphumula, ezizwa sengathi esinye isibindi nokuzethemba 
kanye namandla akhe amaningi wayekushiye ngaphandle 
kwewindi. Ngemuva kwemizuzu emihlanu wavula isicabha 
ngokucophelela walunguza ephasishini. Wayengabumbozile 
ubuso ngoba wayengasadinge kuzifihla; futhi nje-ke ubuso 
obumboziwe babungayethusa buyexwayise kakhulu iNdoda 
kunobungamboziwe. 

Isiphazamiso sokuqala ngaphakathi ebhilidini wahlangabezana 
naso ephasishini. Kwakuvundle umuntu ngaphambi komnyango 
wekamelo lokulala, kusobala kwakungumqaphi. Ngemuva 
kokwethuswa nguSkip esontweni elalandulela lelo, izethenjwa 
zeNdoda zase ziwavule womabili amehlo, sekuhlala kunomunye 
wazo ubusuku bonke la kule ndawo ebucayi. 

Kodwa phela akusibo bonke abaqaphi abethembekile, lona 
nje wayeshisa obudala. USkip wathi ecathama ngamazonzwane 
ehla ngephasishi efake amasokisi wodwa, wayemuzwa umqaphi 
ehudula izikhumba. Kwakungekho ukuvula isicabha ameqe 
ngaphandle kokumvusa, ngakho uSkip wenza okunye okungcono 

252 



ayengakwenza. Wacathama wamedlula elele enjalo waze wayofika 
esicabheni esilandelayo. Njengoba ayesekwazi ukuma kwendlu, 
wayazi ukuthi wayengangena ekamelweni lokulala eqhamuka 
ngakwelokuphumula. 

Ngemuva kwakhe kwakumi uSkip, ebambe umoya. 
Imizuzwana elishumi emile enganyakazi embuka, wayezibuza 
ukuthi ingabe wayezokwazi yini ukudabula kulelo kamelo ayovula 
isicabha, anyamalale angene ekamelweni lokulala engabanganga 
msindo owawungenza u-Esther ajeqeze ngemuva. 

Yayiyinye vo indlela yokuthola lokho. Wacathama 
njengenyoni, engezwakali efana namagatsha ezihlahla ayebonakala 
ngewindi phandle eshwibeka eya lena nalena, wadlula etafuleni 
lembuya waye wabamba ushana lokuvula isicabha. 

Kwathatha imizuzwana impela elwehlisa, kwalandela 
ukunyakaza kwezinsimbi esasibambelele ngazo obondeni, 
zansinsiza kancane sengathi zazenqaba; ngokukaSkip zazimemeza 
sengathi zihlaba umkhosi kuleli kamelo yena ayebambe kulo 
umoya, kumele kungezwakali kwakuphefumula kwakhe. USkip 
kwakumele aqaphele umlisa owayesembhedeni nowesifazane 
owayesewindini. Ngaleso sikhathi amehlo akhe ayesefana 
nawekati; kwakusobala ukuthi iNdoda yayilele obudala. 

Ukuba iNdoda yayingeyena usibindi gidi, nayo ngabe 
yayingasabuthi quthu njengo-Esther. Kwakusaphele isonto 
nje kuphela kungene umuntu ongaziwa ekamelweni lokulala, 
kwakusobala ukuthi kwakuyinkabi eyayithunywe yizimbangi zayo 

253 



iNdoda ukuba izoyisoconga. Kodwa ngabe kwakuyiziphi zona 
lezo mbangi? INdoda yayinazo izinsolo. Khona kunjalo, ngenxa 
yokuzethemba nokwenqena ngisho nanokucabanga nje kodwa 
lokhu, impilo yayo yaqhubeka yashaya ngomgqigqo ofanayo nje, 
phinde ukuvuka emaqandeni. NjengoJoffre, uLouis XVI nabanye 
ohlala beneme abadumile, nayo yayikwazi ukuzidlela izilalele 
ingazi nanyaka nje ngisho abanye bethuthumela yinyoni. 

INdoda yanyakaza. Emizuzwaneni elishumi elandelayo, 
yayizobe isiphapheme, umqondo wayo ususwabulukile; 
yayizokwethuka imangale kabi lapho uSkip eyexwayisa 
ngo-Alpheus no-Esther ababebopha uzungu lokuyiyisa 
kwagoqanyawo. Kodwa leyo mizuzwana elishumi ayibange 
isaphela. 

Ekamelweni elingale, u-Esther wayeseqala ukuzamula. 
Ngokwejwayelekile wayehlala nje aqwashe kuze kwedlule impela 
kuleso sikhathi, kodwa ingcindezi nexhala lezinsuku ezazisanda 
kwedlula, kwakumkhandlile. Kunjalo nje kwakubanda nomoya 
owawulokhu uwushe njalo wawukuphazamisa ukugeleza 
kwemicabango yakhe. 

Eqhaqhazela ezamula, wasuka ewindini weza esicabheni 
esasiphakathi kwamakamelo, enyelela sakushelela njengenjwayelo. 
Le nzalo yasemijondolo yayibufunde isencane ubumqoka 
bokuhambisana nezikhathi, kanti yayingakhohlwa ukunyathela 
ngesinono nesizotha sasebukhosini, ithwale isifuba, ngaphandle 
uma yethuke kakhulu. Izikhathi ezinjalo zaziningi kunalokho 
abanye ababekucabanga, ingani wayesehlala njalo engakhululekile. 
Ukudlwengulwa, ukubanjwa inkunzi umgangela nokukhishwa 
komphefumulo wayekubone wakwazi eseyingane, kodwa 
akazange abejwayele ubudlova. Uvalo lobudlova lwalusuka 
ekujuleni kwemuva lakhe. 

254 



Ngesikhathi evula isicabha somnyango ophumela ekamelweni 
lokulala engena khona, imicabango yakhe yayisagxile osizini 
lwakhe nasekudukuzeni kwakhe oswini. Kwathi uma engaboni 
ukuthi kwakukhona omunye umuntu wesithathu ekamelweni, 
uSkip wazitshela ukuthi wayecabanga ukuthi wayengomunye 
wabaqaphi; wayesethi uzoqhubeka ayithi bhadla indaba eNdodeni 
kungaze kugxambukele u-Esther. “Hi, Boss!” wabelesela, 
“Phaphama!” 

U-Esther wakhamisa washo ngengila. 

255 



39 


Ekhathele enjalo uRod, washeshe wavuka ngoLwesihlanu 
ekuseni. Ukucabanga ngoSkip eyedwa emphandwini weNdoda 
kwakumkhathaze ubusuku bonke. Ngesikhathi izisebenzi 
zasekuseni ngovivi ziqala ukuphaqazisa izinyawo zehla 
ngezitebhisi, wavuka embhedeni; lokho kwayethusa iNhlwathi. 

Umabhalane wayecabanga ukuthi useyathathelelwa, ngakho 
wavuka wathi gubhu, wahlala qingqo embhedeni. 

“Ngiyacela bandla! Bese ngixolisile. Ngicela sibe ngabangane.” 

URod wakhanyisa ugesi. “Abangane nento ebole njengawe?” 

“Kodwa ngenzeni kuwena?” 

“Angithi wangixosha eSililo, nginamanga?” 

“Kwakusho unsumpa.” 

“Wena watshela uSilwanetshe ukuthi mina ngiyiphekula.” 

“Ngangiphoqiwe ukuba ngisho njalo.” 

“Uphoqwe ngubani?” 

“Uyazi nawe, miningi imidlwembe elokishini.” 

“Ngifuna amagama ayo.” 

INhlwathi yake yathi ukuthula kancane, kuphela nje 
kwalithizela izihlathi zayo ezazikhuluphele. URod wasondela 
kuyo, yona yahlehla, ivika ubala. “Yini engingayenza mina 
kubantu abakhonya elokishini?” 

“Benisebenza nibambisene nabo, angithi? Bewugwazisa wena, 
kunguwe futhi obhula amaphiko ephepheni labo lobugebengu. 
Nginamanga?” 

“Akukho ebengingakwenza, kungenjalo bebeyongibulala.” 

“Nami-ke sengiyakubulala khona manje nje uma ungahlanzi 
konke!” 

256 



Ingakakhencezi insimbi yokudla kwasekuseni ephasishini, 
uRod wayesekuzwe konke ayefuna ukukwazi. “Okay,” kwasho 
yena lapho iNhlwathi isiqedile. “Ngavele ngasola kwasekuqaleni 
ukuthi ngubani ofukamele lesi sidleke, manje senginobufakazi. 
U-Alpheus yena uzokuthola okumfanele, ngifunga ngiyagomela!” 

“Wena ucabangani? Nina, kuphelile ngani!” 

“Nami uzongibopha?” 

URod wathi ukuthula ecabanga. “Ngoba usunguFakazi 

woMbuso, sizokudedela, uma...” 

“Ngiyacela! Ngizokwenza noma yini!” 

“... uma uphindela ezimobeni zangakini lapho ungowakhona. 
Ngifuna liyashona elanamuhla, usuphume waphela eSililo. 
Ungayi ngisho ehhovisi lakho ngoba amaphoyisa azobe esekulinde 
khona. Uzobamba ibhasi elilandelayo elisuka elokishini, 
singaphinde sibonakale lesi sideku sobuso bakho lapha. Uyezwa?” 

Umabhalane wanqekuzisa ikhanda edabukisa. 

USkip ukuphuma kwelanga wakubuka elele phansi 
ekamelweni lokulondoloza impahla. Izandla zakhe zaziboshwe 
ngemuva, ngasemnyango kuqosheme umqaphi. Ukuba 
wayesukume wabaleka lapho nje u-Esther esathi uvula umlomo 
uyaklabalasa, mhlawumbe ngabe wakwazi ukuphulukundlela 
aphume ebhilidini njengaphambilini; kodwa akakwazanga 
ukunyakaza. Ukuklabalasa kuka-Esther kwambamba 
njengomathithibala, kwamphendula umthithimbili, kwaze 
kwangena abaqaphi abafike bazenzela kuye ngezibhakela 
nangamawisa; futhi babeyomshiya eyisicaba ukuba akungenelanga 
iNdoda. 

“Sekwanele manje!” ibakhuza isembhedeni. “Usazokhuluma 
lo mlisa. Ngifuna ukwazi ukuthi ungubani nokuthi uthunywe 

257 



ngubani.” Yavuka yaqonda kuSkip, yafike yamgqolozela. 
“Ungubani igama lakho?” 

“Isaac Bhengu? Konje ngangilizwaphi lelo gama?” 

Ukuba u-Esther wayeseyilowaya wasemihleni, ngabe 
wayikhumbuza iNdoda ukuthi uBhengu nguye lowo iNdoda 
eyayizobonana naye ngehora lesishiyagalolunye ekuseni ngalo 
lelo langa. Kodwa u-Esther wayengayilalele kwaleyo ngxoxo; 
wayewumfunzana laphaya embhedeni, esathuthumela ngenxa 
yokwethuka. 

Omunye wabaqaphi, uZibukwana, wakhumbula ukuthi 
kambe uShembe wayeke wafika ngoMsombuluko mayelana 
nomthengisi wensangu ogama lakhe ngu-Isaac Bhengu. 

“UShembe?” kwasho iNdoda. “O, ngiyakhumbula efika la. 
Okusho ukuthi uyamazi lo mlisa. Hhayi, usazoke ungitshele kahle 
lowo mhuqa wezidakamizwa. Zibukwana!” 

“Yes, Boss?” 

“Kuzothi kungasa uthume umuntu alande uShembe abuye 
naye ngokushesha.” 

“Ngiyezwa, Boss.” 

“Okwamanje yelusani uBhengu, nimqaphele kahle.” 

USkip wasuswa lapho, kwabe liyadamba njalo isasasa, kodwa 
akubange kusacinywa kwaze kwasa. Sonke leso sikhathi u-Esther 
wayengakaqabuki ekwethukeni kwakhe. Wathi angagwinya 
amaphilisi amathathu okudambisa imizwa, walala embhedeni 
wathi ja, ekhathele, kodwa ubuthongo do. Konke manje kwase 
kuku-Alpheus. Uma wayengasheshi afike amkhiphe la kulesi 
sihogo, impela wayezozibulala. 

Ngelesishiyagalombili yangena iMini Clubman yanyelela 
kancane yaye yama ngaphambi kwebhilidi. Kwathi ukuba 
u-Esther ezwe isicabha sivalwa, wavuka wayoma ngasemnyango 

258 



walinda ukuqhamuka komshayeli. Wathi angathi dundu 
ngezitebhisi nje, u-Esther wamhlangabeza kuhle okwenja ekade 
iseketangweni, kodwa ngisho ukunaka ku-Alpheus. 

“Yini ndaba uBhengu esaphila?” kwabuza yena, “sisalindeni?” 

“Asikalwenzi uphenyo.” 

“Ubani ofuna uphenyo? Vele nje unecala lo.” 

“Ngifuna ukwazi ukuthi ubehloseni.” 

“Imiphuphe enje ayinanhloso, ubezokweba nje kwaphela, 

akukho okunye. Nibe nenhlanhla u-Esther kwabe ubhekile; 
ngumbulali nje lo kwaphela.” 

“Lokho uzokusho uma sesimphenya.” 

U-Alpheus wahwaqabala ebusweni, wacabanga elinye icebo. 
Wavula umnyango wangena endlini yokuphumula lapho athola 
khona u-Esther elindile, eyedwa. 

“Kwenzekani manje?” kwabuza yena egxuma egijima eya ku-
Alpheus. “Kanti uzongikhipha nini kule ndawo?” 

“Ssshhh!! Nezindonga zinamadlebe!” 

“Ungangitsheli ukuthi kusazolibaleka futhi! Sekwanele manje! 
Ngeke ngisalunga mina! Ngempela ngeke!” 

“Phansi umoya! Ngizama ngokusemandleni ami.” 

“Kodwa kanti kuyoze kube nini u...?” 

259 



“Kuzobizwa umhlangano, ngakho ake sime nje sibheke sibone 
okwenzekayo. Awubambe la; ungalokothi nangengozi wehlukane 
naso; ungase usidinge.” Washo emnika isibhamu, eqhubeka 
emhlebela neminye imiyalo. 

UZibukwana wayengakabuyi noShembe, ngakho iNdoda 
yamlinda ngokubuza leyo naleyo ndoda eyayinesibazi umbuzo 
ofanayo. Yini ababeyazi ngoBhengu? Abaningi baphendula 
ngokuthi babeke bamuzwa ngendaba. Kambe kwakungeyena 
yini lona owayexove u-Ivan Dube ngamankomane, wamvova 
inkani wamdida? Abanye bakhumbula ukuthi wayazana noHank 
Radebe, kodwa lokho akusizanga ngalutho kwazise uHank 
wayelokhu alahleka ngamhla lokho kushawa ibhange. 

Ufakazi wokugcina kwaba ngu-Alpheus. 

“Ngikholwa ukuthi uyamazi ummangalelwa?” kwabuza 

iNdoda. 

“Ngiyaqala ukumbona siqu, ngimazela esithombeni.” 

“Ingani ngeSonto eledlule wangitshela ukuthi udayisa 

ikhethelo lensangu, nakhona manje nje kade uthi ungumbulali?” 

“Mina ngangisho u-Isaac Bhengu, hhayi lo muntu.” 

“Kanti akuyena yini uBhengu lona?” 

“Cha, nguSkip Dlamini lo, impimpi yamaphoyisa.” 

Kuze kube manje uSkip wayebulalele ngandlebenye ubufakazi. 

Wayazi ukuthi vele nje wayezobulawa akukhathaleki ukuthi 

260 



ubani uthini; wamane wazizwa engenandaba nje, kwaba 
sengathi kwakuqulwa icala lomunye umuntu, hhayi elakhe. 
Okuyikhonakhona ayekucabanga ngesikhathi emi lapho 
ngaphambi kwetafula lembuya kwakungukuthi empeleni yabe 
ingubani iNdoda. Manje wayesengafunga agomele ukuthi babeke 
bahlangana phambilini, kodwa pho nini kuphi futhi? Ubuso 
esithombeni wayebubone wabazi, futhi noShembe wayethe 
babeke bafunda esikoleni esisodwa samabanga aphakathi nendawo 
noma kwakungelula ukuthi babesekilasini elilodwa ngoba iNdoda 
yayimedlula ngeminyaka emibili yobudala. 

Ukweluka kwakhe ngengqondo ngokwase kwadlula kudala 
kwaphazanyiswa ukuzwa u-Alpheus embiza ngempimpi 
yamaphoyisa. Nabanye ababesekamelweni bashaqeka; baxokozela, 
kwaze kwaba iNdoda ishaya ngesibhakela etafuleni. 

“Heyi! Akuthi nya lokho! Kuthethwa icala la.” Kwathi lapho 
umsindo usudambile, yaphendukela ku-Alpheus. “Wazi zinkulu 
bo. Unabo ubufakazi?” 

“Yebo, nginabo.” Ngokukhulu ukuzethemba lokhu, 
nokwedelela, u-Alpheus wafaka izandla emaphaketheni wakhipha 
ibhuku lamasheke likaSkip, nencwadi yasebhange, umazisi kanye 
noqwembe olwalunesithombe, olwakubeka kwacaca ukuthi 
ngempela uSkip wayeke waba yilungu lombutho wamaphoyisa 
aseNingizimu Afrika. Kwavele kwasobala ukuthi ngubani 
owayegqekeze efulethini lakhe kwaMashu. 

Zonke lezi zincwadi u-Alpheus wazibeka etafuleni phambi 
kweNdoda qede wahlehla, amehlo akhe enokwaneliseka 

261 



okunenzondo. USkip lo wayezovuthwa lushu ngokufaka unyawo 
lwakhe etulweni lika-Alpheus lokuketula iNdoda. 

Lawa mazwi azihlanganisa thaqa izikhala ezazisenkumbulweni 
kaSkip; naye wakhumbula ukuthi kanti kwakungubani lona. 
INdoda le kwakunguPhumulani, yebo uPhumulani, umfana 
owayemphilise impilo ebuhlungu eMalimede, futhi ababelwa 
naye nsuku zonke kwaze kwalamula ukuba unina asuke le 
emakhaya azosebenza eThekwini. 

Kulukhuni ukusho ukuthi phakathi kwabo ngubani 
owayemangele kakhulu kunomunye. Baqhubeka begqolozelene, 
kanti abanye kwababesendlini base bede beshashazisa izinyawo 
sebephelelwe yisineke. INdoda yahle yazibonela nje nayo ukuthi 
uDlamini wayengasewona umdlwane wenina. Wayesakhula waba 
ngumdondoshiya wensizwa eqatha, enogazi nebukekayo. USkip 
naye ngapha kwetafula, wayesekuthola kulukhuni ukukholwa 
ukuthi iNdoda yayimshiya ngeminyaka emibili nje vo. Umfana 
owayeke waba nguPhumulani wayebukeka eseyindoda impela, 
le eseyazinikela kakhulu ekunethezekeni. Iminyakanyaka 
yokuphila nofonofo yase yamenza waba yitubesi, kanti isibazi 
esihlathini sakhe kwase kungathi sikugcizelela ngokwedlulele 
ukuhlaba kwamehlo akhe ayexwayile, ayesaze ashona phakathi. 
Lawo mehlo exwayile ayegqolozele uSkip ngonya. Kumuntu 
owayefuna ukulesula aliqede imuva lakhe, ukuthushuka komuntu 
owayemazela ebunganeni kwakuyisithikamezo esikhulu kakhulu. 
Ngaphandle kukaShembe, nguDlamini kuphela owayazi igama 
lakhe langempela. 

262 



“Dlamini noma Bhengu, noma ngabe ubizwa kuthiweni-ke, 
kukhona ongathanda ukukusho ngingakasikhiphi isigwebo?” 

Le mpendulo yaqubula ubuhhomuhhomu bokubhuqa endlini. 
U-Alpheus wathi lwecu ngokwesibili, “kancane nje, Boss.” 

“Ya, Alpheus?” 

“Sesikhohlwe ngomunye wemithetho yoMfelandawonye.” 

“Yimuphi lowo mthetho?” 

“Lo othi ngamalungu kuphela avunyelwe ukwethamela 
imihlangano.” 

“Sonke la singamalungu.” 

“Ngaphandle kwalo,” kwasho u-Alpheus ekhomba uSkip. 

“Akusiwo umhlangano lona,” iNdoda imphikisa, “yisigcawu.” 

“Izigcawu ngezamalungu ethu. Uma umuntu wangaphandle 
ewuhlupho, simane sijube ilungu limsuse. Unani pho uDlamini 
lolu yena olumenza ehluke kangaka?” 

“Ngibona sengathi umane udaza inkani yobala nje wena.” 
Nababelalele babecabanga kanjalo, baze bavungama becikekile. 

“Umthetho ngumthetho,” kuphikelela u-Alpheus. 

“Wena ngokwakho uthini?” 

“Mawulandelwe.” 

“Kanjani?” 

“UDlamini masimngenise njengelungu loMfelandawonye 
ngaphambi kokuba abulawe.” 

Kwake kwathula kwathi cwaka. Bonke babheka u-Alpheus 
sengathi babengasiqondisisi kahle isiphakamiso sakhe. 

“Usho ukuthi simnike isivivinyo?” 

“Ungizwa kahle,” kuphendula u-Alpheus. “Ungene isinyenyela 

263 



la wezwa nezimfihlo zethu. Ake sibone ukuthi ulifanele yini leli 
lungelo lomntakabani lokuhlonishwa kanjalo.” 

INdoda yavula idilowa yakhipha insingo eyayinesibambo 
eside sokhuni, ingebukhali ibandisa inhliziyo; kwayona iNdoda 
yayinegqubu lakudala noDlamini. “Wonke umuntu oyilungu 
loMfelandawonye,” kwasho yona sengathi ifunda kusomqulu, 
“ubonakala ngophawu lobulungu esihlathini sangakwesokunxele. 
Leli yinxeba lokuzilimaza eliqinisekisa ukuthi asiwemukeli 
nangengozi amavaka. Unaso isibindi sokuba yilungu?” 

264 



40 


Uskip wayekade kwasa ehlangana nezimbila zithutha, kodwa 
hhayi lokhu okunje. Ukuzizwisa ubuhlungu kanje pho? Konje 
ngobani nje? Vele wayezokufa. Kwakwenza mehluko muni 
pho ukuthi la madoda ayemthatha njengeqhawe noma qha? 
Kwakunyewuka ebusweni buka-Alpheus akakushayanga mkhuba. 
Umshayeli wayengumbulali, pho wayenandabani nje nokuthi 
wayecabangani? 

Khona lapho amehlo akhe ahlala eNdodeni, eyake yaziwa 
ngoPhumulani; wabona inhlansi yonya nokulangazela 
emehlweni ayo ayeshone phakathi. Lokho kugolomba kwakudala 
kwakusekhona, kodwa manje kungekho nina ayengaphephela 
kuye uma zimnetha. 

“Nginike insingo,” kwasho yena. 

Kwaba nobuhhomuhhomu bokumbuka njengeqhawe, 
kwathula kwathi swayi endlini ngenkathi enikwa isibambo 
sokhuni engale kwetafula. Wadonsa umoya kakhulu. Kuzomele 
ngisheshise, kungenjalo angisoze ngikwazi... 

Kodwa, esathi uphakamisa ingalo uyiyisa ebusweni, 
waphazanyiswa ukuvuleka kwesicabha sasephasishini 
okwalandelwa ukungena kukaWashington Shembe elandelwa 
nguZibukwana. “Siyaxolisa ukulibala,” kwasho umlisa wezibuko, 
“umadala ubengafuni ukuza la.” 

Kwakungamangalisi lokhu; ngenkathi uZibukwana efika 
emkhukhwini kaShembe, uShembe wayecabanga ukuthi 
imidlwembe lena yayithi makalandwe ukuze imgxobe aze aphume 
umphefumulo ngalo kanye lolu suku ayeseluhlelele ukusonga 
impilo yakhe ngesizotha eyedwa. 

Waze wavuma ukuhamba ngoba esezwe ukuthi kwakubanjwe 
u-Isaac Bhengu nokuthi yena wayefunelwa ukwethula ubufakazi. 

265 



Nokho engakaphumi emkhukhwini, wama kwelokuthi 
wayezoqala aphuze izinkomishi ezimbalwa zoketshezi olunsundu 
uZibukwana ayecabanga ukuthi yisidakamizwa. 

“Boss,” kwakhononda u-Alpheus, “seliquliwe icala laphela. 

Tshela uShembe ashaye utshani.” 

“Kanti-ke eqinisweni usazokhuluma.” 

“Ekhulumani?” 

Esikhundleni sokuphendula umbuzo, iNdoda yaphendukela 

kuShembe obuso bakhe obushwabene base buzothile bubukeka 
bujubalele. 

“Uyamazi lo muntu?” kubuza yona ikhomba uSkip. 

“Yebo.” 

“Ngubani?” 

“Ngomunye wabafundi bami bakudala.” 

“Igama lakhe?” 

“NguJoseph Dlamini, umseshi ozimele.” 

Kwathula umoya kulokhu kufakazelwa kwamagama kaSkip. 

“Ungasitshela ukuthi kungani pho ezibiza ngo-Isaac Bhengu?” 

“Ubenzela ukuthola ithuba lokubonana nawe.” 

“Boss,” kwangenela u-Alpheus, “asingalibali ukuchitha 
isikhathi; masiqhubekeni nomcimbi wethu.” 

“Ngifuna ukuzwa ukuthi uShembe wazini. UDlamini 
ubefunelani ukuba sibonane?” ebuza uthisha wakhe 
wangeminyaka eyadlula. 

“Ubethunywe nguMnu. Quentin Stark.” 

“UStark?” kwethuka iNdoda, igqolozela u-Alpheus. 
“Uneqiniso lalokho?” 

“Boss,” kugxambukela umshayeli, “kuyoze kube nini 

266 



silalelene nombhedo walo mquba. Usaqedwa yizidakamizwa lo, 
useyazihhemela nje.” 

“UStark no-Alpheus,” kuqhubeka uShembe, “bebehlela 
ukubulala lapha eSililo, kwathi ngoba befuna ukuba msulwa 
bona, kwadingeka bathole igqumusha abazokwesulela ngalo, 
yilapho bekhethe khona uJoseph Dlamini-ke, becabanga ukuthi 
kuzoba lula ukwesulela ngaye ngoba wake waba yiphoyisa. Ukuze 
abheceke, bagqekeze efulethini lakhe bantshontsha amaphepha 
akhe abalulekile nesibhamu . . .” 

“Unamanga!” Kwabhavumula u-Alpheus. 

“Thula, Alpheus. Uzobuye ulithole nawe elakho ithuba 
kamuva uziphendulele.” 

U-Alpheus wahwaqabala, kwaba khona abaswebezayo 
endlini ngoba kwakusobala nakubani ukuthi isekela leNdoda 

laliqophisana nayo, liyigolomba. 

“Qhubeka Shembe,” kwasho iNdoda. 

“Yimi-ke okwatholakala ngifanelwe yilo msebenzi 
owedelelekile wokuba yithuluzi lokwethula uDlamini kuleli 
bhilidi ukuze abhecwe ngelokubulala. Engingazithethelela ngakho 
mina kunye vo; yikuba semseni wezonakali ezingenanembeza, 
kodwa akusenani; angisekho emseni wazo manje.” 

“Uzokufela lokhu, nja ndini!” kugwavuma u-Alpheus. 

“Sewephuzile,” kwasho uShembe ngomoya ophansi, “mina 

vele nje sengingumufi.” 

Kwahhomuzela endlini. 

“Usho ukuthini?” kwabuza uSkip. 

UShembe wabe esebatshela ngesiphuzo ayesiphuze 
engakaphumi egogogweni lakhe. “Sihamba kancane,” kwasho 
yena, “umphefumulo wami uzothola ukuphumula nokukhululeka 

267 



mathambama, seliyozilahla kunina.” 

“Nguwe, Mnumzane. U-Alpheus ubezokudubula ngesibhamu 
sikaDlamini, abesethi ubengekho ekamelweni ngesikhathi 
udutshulwa...” Ngenkathi wonke umuntu ebabaza eshaqekile, 
u-Alpheus wagxuma wama ngezinyawo, wathathela eqonde 

esicabheni. 

“Uyahlanya lo; ngiyahamba mina la.” 

“Vimbani bo!” kwakhuza uSkip, “Ningalokotha kodwa 
nimdedele abaleke?” 

UZibukwana wamuthi xhakathisi ngengalo u-Alpheus, 
babhuquzisana kwaba ngongaphansi nongaphezulu. Kwaba 
ubuwelewele nobuyaluyalu ekamelweni; akekho owayenakile 
ngenkathi kuvuleka isicabha sasekamelweni lokulala kungena u-
Esther Zondi ephethe isibhamu sikaSkip, ekhokhobela iNdoda 
ngemuva eyidubula ekhanda. Igazi lathi tsa, itafula lembuya laba 
bomvu tebhu. 

268 



41 


Uskip esebuyela efulethini lakhe ngaleyo ntambama, wazithela 
phezu komuntu emi ephasishini exoxa nomuntu ohlanzayo. 
“Ngabe sengilindwe ngamaphoyisa futhi?” ezibuza. “Kanti 
awadeli yini?” 

Kodwa kwathi lapho esondela, wabona ukuthi isivakashi leso 
kwakungumuntu wesifazane. “Elizabeth! Ubekwa yini la?” 

“Ngindizile,” kwasho yena, ekhuluma esheshisa ewiliza. 
“Bekunesidingo sokuba ngazi ukuthi kwenzekani ngawe . . 
.” Lapho esethi nje uyamwola, wabona ukuthi kanti umuntu 
ohlanzayo wayebabuka; watatazela ngokunye. “Akungcono 
singene endlini?” 

“Ehhe, asingene,” kwasho uSkip. 

Kwabe kabangenile ngaphakathi efulethini, bakhohlwa 
ukuzithiba, kwaphela ishumi lonke lemizuzu kwehla izinyembezi 
zenjabulo ku-Elizabeth, wabe esechaza ukuthi kwase kuphele 
izinsuku ezimbili golokoqo engenzi lutho olunye ngaphandle 
kokukhathazeka ngoSkip. “Ngesikhathi ushaya ucingo 
ngoLwesithathu, wathi sekusondele ezinkanini zababili. Ngethuka 
ngaqhaqhazela yonke leyo ntambama. Nakho-ke ungasaphindi 
ushaye lucingo. Ngathi ngishayela efulethini, lutho impendulo. 
Namuhla ekuseni ngehlulekile ukuzibamba, njengoba ungibona 
ngilapha nje.” 

Ukumoyizela kwakhe okuthe kla yikhona okwachaza kangcono 
kunamagama. “Awungixoxele ngakho konke okwenzekile, Skip.” 

Nempela kwaphela ihora kweva emlandisa. 

“Kwase kuba ukuphunyula kwakhe njalo u-Alpheus no-

Esther?” kwabuza u-Elizabeth. 

“Angikwazanga ukubavimba. Iningi bese lingunge iNdoda 
lizama ukuyinika usizo oluphuthumayo, abanye-ke bebuthe 

269 



ne lapha kimi, ubungafunga ukuthi yimi umbulali, akusiye 
u-Esther. Ngithe ngingezwa imoto isuka, ngadlubulundela, kanti 
sengephuzile.” 

“Ubuvele usuzohlakazeka. Uma iNdoda ingasekho, bese 
kufana nesiduli sezinyosi esingasenaye unomthebe. Kodwa ngenze 
isiqiniseko sokuthi imidlwembe le iyahlakazeka. Ngiyitshele 
ukuthi amaphoyisa azotheleka lingakapheli ihora ayishaqe yonke 
ngothi lwayo uma isalibele ukubamba iyeka. Angiligwinyanga.” 

“Kodwa akukuhle ukuba izigebengu ezifana nabo ziphunyule 
kanjalo nje.” 

“Eqinisweni abazona izigebengu, mangikubeke kanje: ukuba 
babekhulele emphakathini ophilayo, ngabe baba ngabameli 
nawosomabhizinisi, abaqhathi esibhakeleni, ababolekisi ngezimali, 
yonke leyo okuyimisebenzi ebukeka ihambisana nomthetho, 
yize-ke phela ayengaba khona amabatha ezindleleni ababeyobe 
benza ngazo imali. Endaweni efana naseSililo, iyiphi enye indlela 
abebengaphila ngayo ngaphandle kokuba yizigebengu?” 

“Ngafunda iSociology mina Skip, ngakho anginampendulo. 
Kwase kwenzekani-ke ngemuva kokuhlakazeka kwezigebengu? 
Wavele waphuma wazihambela kanjalo nje?” 

“Ngishayele i-ambulense ngase ngiqonda eThekwini 
ngayobona umngane wami, uLefthenenti Prinsloo.” 

“Wangakubopha?” 

“Athi ngenzeni?” 

“Wasebenzisa umazisi womgunyathi.” 

“Akanabo ubufakazi balokho ngaphandle kokubiza uSonny 

Pillay; ngeke-ke alokothe ashise umthombo wakhe.” 

“Futhi weqa uvalelwe.” 

“Akazange akubike lokho ngesikhathi kusenzekile, manje 

sekumele ashaye sengathi akukaze kwenzeke. Futhi nje-ke, 

270 



izindaba engimfikele nazo zizomthokozisa amasonto ngamasonto; 
ngimkhanyisele waye wabona phakathi emsamo womgede 
wemigulukudu yezidakamizwa. Ngikholwa ukuthi uStark 
uboshwe khona ntambama nje.” 

“Ngeke ukholwe; phela leso sibhayizane sizodedelwa.” 

“Kodwa wabamba ibhange nje!” 

“Abukho ubufakazi obenele. UThemba akaculanga njengoba 
kwakucabanga uRod. Wahlakanipha wavele wadla imihlathi nje. 
Uyise umtholele ummeli okhaliphile omi kwelokuthi nje isixuku 
sadideka sabamba umuntu okungeyena.” 

“Kodwa sasilokhu simlandele njalo kusuka e...” 

“Cha, akunjalo. Wake wasedukela saze sambamba ngakwelinye 
icala lezindlu. Ngokusho kommeli, bamane bazibambela 
umfundi ongazi lutho nje. Uyabona, uThemba akabukeki neze 
njengesigebengu futhi akaziphathisi okwaso. Usitholile-ke nokho 
isifundo; uyise uNgubane uthi akasezwa lutho olunye manje 
ngaphandle kokuyofunda ezomthetho.” 

“Njengoba kwawena, Skip, bekukufanele. Manje njengoba 
seyedlulile eyaseSililo, sekufanele sibone eyethu-ke.” 

“Angiyiboni inkinga lapho; siyathandana, futhi sobabili sifuna 
ukushada.” 

“Inkinga ukuthi sobabili siyasebenza, Skip.” 

“Kulezi zinsuku namakhosikazi aseyasebenza, nami-ke 

ngingakujabulela ukwelekelelwa.” 

“Hhayi, musa ukubalekela umbuzo wami!” kwakhononda u-
Elizabeth. 

Kwaze kwayolalwa esawubalekela. 

271 



