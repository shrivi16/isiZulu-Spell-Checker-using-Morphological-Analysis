
IsandUlelo 


Mfundi othandekayo 

Ngemuva kwesikhathi eside ngiyibhala le ncwadi ngamisa 
izinsuku ezintathu engangizoyihlalela ngazo ize iphele. Lezo 
zinsuku kwakuzokuba oLwesithathu lomhla zingamashumi 
amabili kuya koLwesihlanu zingamashumi amabili nambili 
kuMasingana nonyaka (1993). 

Ngalezo zinsuku ngazama ukusifeza isifiso sami. 
NgoLwesithathu nangoLwesine, ngabhala kwakhathala amehlo 
nezandla. OlwangoLwesihlanu, ngathi olwamanqamu. Imizuzu 
isisondele ngasehoreni leshumi, ekuseni, sengizoyiphetha. Incwadi 
yamaHubo esonto bese ngiyivulile, ngiqhekeze lona kanye 
ihubo ebelizoculwa umlingiswa obezojamelana nosuku lwakhe 
lokugcina. Imizuzu isihlanganisa ihora leshumi bengiwuqhumisa 
umshini sengichaza ngaye umlingiswa esekuthithibalele 
ukubulawa. Lapho nje sengithi ngichaza ngeveni yoMfundisi 
eyayisondela, inyinyitheka, abathandazi basho bangqongqoza 
ekhaya, bezishaye ziphelele ezabo zomkhuleko. Ngishaqekile 
ngawuyeka umshini, ngabalalela becula sebenamadodakazi ami 
amabili. 

Izinyembezi zigcwale amehlo. Abazange bangibuze 


nakungibuza ukuthi ngikuphi, ngoba bathathe ngokuthi 
ngisemsebenzini. Ngesikhathi becula, mina ngimangele 
ekamelweni lokufunda, ngiguqe phansi, ngathandaza 
ngingaphimiseli. Ekwenzeni kwabo kuningi okungithinte 
umoya. Selokhu le ndlu ngaqeda ukuyakha eminyakeni emihlanu 
eyedlule, bebeqala ngqa ukungena kuyo. Okwesibili, ukuthi usuku 
engilwazi behambela ngalo imizi, ngoLwesine. Nakhu namuhla, 
beqala ngqa ukufika, bangena ngoLwesihlanu ekuseni ngesikhathi 
umphefumulo wami ukubo. 
 

Ngithinteke kakhulu lapho sebekhumbuza amadodakazi 
ukuthi uNkulunkulu ungiphe isipho sokubhala, besho nokuthi 
ngalokho wayeqonde ukukhuluma ngokusebenzisa umuntu. 
Bangiculele, bangithandazela. O, ngithule, ngingedwa, zehla kimi. 
Liphelile ihora becula, bethandaza. Sebevalelisa, baphume ngalo 
kanye leli culo ebengilivulile, endabeni yami obekuzoba yiculo 
lokugcina ebelizoculwa yikholwa ebelizobulawa. 

“Makhosikazi amane angqongqoze endlini le, ngalo mzuzu, 
ningo- Nkk. Zulu, Nkk. Mchunu, Nkk. Sithole noNkk. 
Magagula. Ukufika kwenu namuhla kungitshela ukuthi 
uNkulunkulu wazi singakazi ukuthi ngosuku oluthile siyobe 
sikuphi, senzani, senziwani, ubani. Kungitshela ukuthi noma yini 
esithi siyayenza, ayenziwa yithina, futhi asizenzeli. Kungitshela 
ukuthi, njengoba nishilo nani, uNkulunkulu uyakhuluma 
ngabantu bakhe, njengoba ekhulume ngani. Ukube lo mzamo 
ubungaphumelela ugxotshwe, bengingafisa ukuba izithombe zenu, 
niyishaye njengoba ningene niyishayile imifaniswano yenu, zivele 
kuwo. 


Usuku lonke lwanamuhla abangibuka emehlweni bangibuza 
ukuthi kade ngikhalelani. Ngiyayivala manje le ncwadi, 
ngiyiphetha ngicula njengoba nani ningene naphuma ngomculo.”  

KuNkk. Mchunu ongasekho. Alale ngokuthula. 

MATTHEW JABULANI MNGADI 
NgoLwesihlanu zingama-22 kuMasingana 1993. 


1 
 
wakhe kwakungathi akusewona owakhe. 
Wawukhathazekile, ukhandlekile, uphundlwe 
yizimbokodo zomhlaba. Noma esenyuka izitebhisi zalo 
muzi aqashe kuwo lapha eMlazi, uZwelisha Dubazana 
wayezithwele, ezihola, esemanzi nte wumjuluko ngale mini 
eyayibhadliswa yisibhabhadlolo selanga. 

Eminyakeni eyayingamashumi amane eyayedlule 
wayezalelwe kwelinye lamapulazi aseFilidi. Wayeqale 
ukukhathala khona esemncane ekhathazwa yisithupha. 
Nakhona epulazini lapho babexoshwe eseyibhobhodleyana. 
Imithwalo yakwabo yayijikwe emgwaqweni ngemuva 
kokuba yena enqaba ukuqhubeka nokushaya isithupha, 
wayeseyozifunela umsebenzi esilungwini, eThekwini. 
Ukuxoshwa kwekhaya epulazini kwakusho ukuba 
usehlasenyuka kwalo. Uyise wayempampe waze wayotholwa 
omunye womasitende baseKuphumuleni eMnambithi. 

Umzimba wakhe wawunethe ngakhona. Nalapha 

eThekwini wayefike wancishelwa umhlaba. 

Kwakufuneka izimvume zokuba khona. Ekwehleni 
kwakhe enyuka efuna umsebenzi, wayeseboshwe 
kaninginingi, esendelwa eFilidi okwakuthiwa 
yayiyinkantolo yakubo eyayibhalwe epasini. 

Namaphoyisa ayemphelezela ayefike amshiye 

enkantolo yakhona, athi akazibonele. Ayethi eqambe 
ebuya eThekwini abe engenisana naye uma ngabe 
engathelekanga kuqala kunawo. Kwakuze kwaphetha 
ngokuba ayodonsa iminyaka eMazambaneni. 

1 


Wayesehleli ekamelweni ayeqashe kulo ebambelele 
esihlathini. Wayedikibele ngakhona. Wayekhumbula 
ukuthi wayethe ebuya eMazambaneni nekhaya elalike 
laba seKuphumuleni lase laphela. UHulumeni wase 
abathutha betibula abantu baseKuphumuleni wabasa 
elokishini eZakheni. Kuyise uBheseni owayengafuni 
nakulibona ilokishi, imithwalo yayibe sobhokweni. Uye 
lowaya eyokhonza eMangweni, efika akha khona. 
 

Wayethe khovololo nje kuleli kamelo lakwaSilangwe, 
wayeze ashaye phansi nangonyawo ebala iminyaka 
eyayisele anduba ahlanganise leli shumi nanhlanu 
leminyaka. Kwakuyoba yilapho–ke eyobhalisa indlu 
ayeseyoyilinda umlibe. Efede yezimoto wayedilizwe 
eseneminyaka eyisikhombisa. Ngakho–ke wayesasele 
nesishiyagalombili seminyaka. Wayeseze waganwa 
yintokazi yakwaZondi eNkumba, eyayisize yamzalela 
indodakazi nendodana khona emqashweni. Kwakusobala 
ukuthi oMakhosazana noNkosana base beyoze bakhulele 
khona, elokhu engena ephuma. 

Yebo, ngalo Mgqibelo yayizwela iminjunju 

2 


yokukhathazeka komoya. Ezweni lapha 
wayengesakhamuzi sadolobha. Edolobheni laseFilidi 
nasesigodini senkosi ayebizwa ngayo epasini 
wayengaziwa. EMnambithi babethuthwe edonsa ejele, 
kwapasi lakhe engakaliguquleli nakhona. EThekwini 
wayesenguziyantunta. 
 

Umhlangano awuqalwanga ngehora lesibili njengoba 
wawumenyezelwe. Seligamenxe, wavulwa ngomkhuleko. 
Zaqala–ke izinkulumo ngemuva kokuba unobhala 
esechazile ukuthi wawungowokuzama ukunciphisa 
izinkinga ezazikhungethe ilokishi. Laligcwele phama 
ihholo, ziphakama ziphakamile izandla, imibono ibekwa 
ngobuvamba, izikhulumi zehluleka ukusihlaba esijwini 
lesi sihloko esasiyaluza. 

“Injongo yalo mhlangano ayizwakali kahle Sihlalo. 
Awusicacisele ukuthi sihlangene lapha nje yini eqinisweni 
ezodingidwa, noma olusha esizolutshelwa.” UMthembu 
owayebuza wayeyindoda eyayisigqigqi, iluhlaza, izinwele 
zayo ezazimnyama suce, zihlobe kancane ngezimvu 
izibhulashe yazibhekisa emuva okwayenza yanencegela 
kathekwane. 

USihlalo, uMnu. Mavimbela nekhansela elisha uMnu. 

3 


Zithulele Silas Bethule babeyizingengelezi ezazingamunwe 
ezazintanganye emashumini ayisikhombisa nambili 
eminyaka. Phezu kwesivuvu sokushisa lapha ehholo, 
bobabili babedlubhe amasudi, nezintolibhantshi zakhona, 
nezikhafu ezazimpunga njengawo amasudi. Babezesula 
bezesulile ubuso nezimpandla ezazicwebezela imijuluko. 

Zithulele Silas Bethule babeyizingengelezi ezazingamunwe 
ezazintanganye emashumini ayisikhombisa nambili 
eminyaka. Phezu kwesivuvu sokushisa lapha ehholo, 
bobabili babedlubhe amasudi, nezintolibhantshi zakhona, 
nezikhafu ezazimpunga njengawo amasudi. Babezesula 
bezesulile ubuso nezimpandla ezazicwebezela imijuluko. 

Saphakama futhi esinye isandla. 

“Ake sizwe ezakho izinduku baba.” 

USihlalo wayekhomba uhalakasha lwendoda 
eyasukuma umzimba yawuthela phansi yayisithi, 
“Engikubonayo Sihlalo, nengifikelwa yizwi ngakho 
elithi angikusho, ukuthi abantu bakithi bonke bedukile, 
babalekelene noJesu!” Yalixegisa ikhwapha, yavula 
isikhwama yakhipha iBhayibheli eyaliphakamisela 

4 


phezulu, yabhonga, yalehlisa yalishaya ngesinye isandla 
ithi, “Owu! Owu! Owu! Nakhu okubahluphayo! Bathemba 

Abafuni ukukhohlwa wumhlaba basebenzele izwe elizayo 
eliyoba noju olungapheliyo!” 

“Siyaya ezinkonzweni ngomuso!” Kwakusho uLolense 
Mthembu. “Kusemhlanganweni womphakathi lapha. 
Asinamvuselelo. Hlala phansi uyeke ukusibhedela!” 

“Ake nizwe phela bazalwane! Lalelani!” Yeneka izandla 
le ndoda yakwaSangweni, yawuxegisa futhi umzimba 
iwubuka wonke umhlangano sengathi yayiwubuza buthule 
ukuthi wawuthuleleni kodwa esinye isakhamuzi seduke 
kangaka. Yamkhombisisa uMthembu ithi, “Uzoshiswa 
wena nenzalo yakho yolayitha! Izwi lithi anginitshele 
ukuthi thina nani njengamanje siseBhabhiloni, siyasha!” 
Yaba miningi imizuzwana uSangweni ebuka uMthembu 
owayenele wezwa ukuthi wayengu–Asa wayesengeza 
ngokuthi wayeganwe wu–Asiyena. “Ukuba angikholiwe 
ngabe ngiyanxapha.” Wahlala. Wathi lacu, wasukuma 
lwadansaza utununu lakwabo izinqe seluzikhiphe 
zayinjojela luyophuma. “Ayiphele imihlangano enje, 
kwande izimvuselelo, kuthandazelwe izilahlwa!” esho 
echitha izandla eyophuma. 

Kwaphakama esinye futhi isandla. Umniniso 
wasukuma wenwaya ikhanda ethi, “Indikimba 
yomhlangano ayizwakali sihlalo. Umhlangano ubamba 
lapha uthinte laphaya, ugcine usuxabana wodwa 
ungaxazululanga nkinga. Angiqonde kufundisa, kepha 
bengicela ukuba ngaphambi kokugxila emphakathini, 
noma esizweni esedukile, nokunye, ake sibhekisise 
izidingo zomuntu kuqala, ngale kokuthi ubala lini.” 

“O, hhe!” Wazikhalela futhi uMthembu. “Safa 
abashumayeli namhlanje! Phuma nawe ndodana ulandele 

5 


indoda yeBhayibheli niyoshumayeza izimvuselelo!” 
 

Umhlangano wabumbana, kwacijiswa izindlebe abanye 
sebeqalile nokunqekuzisa amakhanda. Waqhubeka uZulu: 
“Kuthiwa ekuqaleni uMdali wadala izulu nomhlaba, 
walandelisa ngemini nobusuku. Esedale umkhathi, 
wehlukanisa umhlaba ngolwandle, walandelisa ngotshani 
nemifino. Kwabe sekulandela izinyoni nezilwane zamanzi 
nezasezweni. Esekudale konke lokhu, wenza umuntu 
ukuba amfuze, abuse umhlaba. Okwethu okwezandla. 
Siphila inhlalo ephambene nohlelo loMdali. 

“Okokuqala indawo yokuhlala ayikho. Ingane iyakhala 
esiswini. Ukwesweleka kwalezi zidingo sekudale isizwe 
esingondingasithebeni. Ake sizibuze–ke ukuthi uma 
sekunje, singenzenjani? Okokuqala nje kungeze kwasisiza 
ngalutho ukugwajaza, nokwethukana, nokuwubhandisha 
siwufihla lo mdlavuza osiphethe. Asiqale ngayo 
indawo yokuhlala. Uma ngibuka iphepha likababa 
ayekhankasela ngalo ukhetho, ezethembisweni azilobile 
kukhona nesithi uzosakhela imizi. Sihle isifiso. Kazi 
amandla ayoba khona na? 

“Esinye isikhulumi lapha ehholo sike sakhuluma kahle 
kakhulu siphatha indaba yaseBhabhiloni. Isikhulumi 
esihloniphekileyo sisuke sabona isono kuphela eBhabhiloni. 
Sikhohlwa ukusho ukuthi kudalo intuthuko yesintu 
emphakathini, ipolitiki, impucuko kanye nezomnotho 
kwadala amadolobha afana nawaseRoma, i–Athens 
kwelamaGiriki, iBhabhiloni obekukhulunywa ngayo 

6 


kanye neCarthage e–Afrika. Ngikholwa ukuthi ezinye 
zezingqinamba zaseBhabhiloni zazibangwa ukwanda 
kwabantu ndawonye edolobheni elalingenazo izimfanelo 
ezanele zobudolobha. Lapha eThekwini sesike sayibona 
enye iBhabhiloni eyayibizwa ngoMkhumbane. Maningi 
amaBhabhiloni esisazowabona uma umthetho usemi 
ekutheni izigidi zabamnyama kuleli zihlaliswa ogwadule 
lwesiqeshana sendawo engamaphesenti ayishumi 
nantathu ezweni lonke; uma abanodedangendlale 
bezindawo emapulazini beqhubeka nokuxoshana 
nabazakhele. Lusaya phezulu usizi uma uhulumeni 
esaphikelele ukusendana nabantu ebasa ezinkantolo 
ezisemapasini, umuntu abe axoshwa epulazini elikuleyo 
nkantolo; uma uhulumeni esaphikelele ukuthuthana 
nabantu ebasusa ezindaweni zabo ngempoqo. Ngaleyo 
ndlela kuhlakazeka imindeni, nedlanzana elalinemizi 
ligcine lingasenayo. Abanye bathuthwa emakhaya 
basiwe emadolobheni, wona kanye la madolobha 
uhulumeni abuye abaxoshe kuwo abasendele emakhaya. 

“Uyabona–ke lona,” kwakuhleba amadoda amabili, 

7 


“Namuhla kunamuhla kuye. Uyolala ezitokisini. 
Kuhulumeni ongesisebenzi somphakathi, kodwa 
osebenza umphakathi, alikhulunywa iqiniso. Uyalifela. 
Asithule mntanomuntu.” 

Umhlangano wagcina uphume ukwangqingetshe. 
Uma ngabe ikhambi kwakuwukuqeda ubandlululo, 
bangaki ababengazimisela ngokubamba ingonyama 
ngezandla? Babehamba nje abantu bephindela 
emakhaya, akekho nowayefuna ukuyiphatha leyo. 
Abantu babengasethembene, sebebizana ngezimpimpi 
namambuka. UBhekizizwe yena okwakubonakala 
ukuthi zazingase zimthathe noma nini wayesesatshiswa 
okomuntu owayenengxibongo, engase abathelele, 
bashaqwe naye uma bendawonye. Eseyinkomo 
eyayisihamba ngayodwana. UZwelisha Dubazana owaze 
wamphelezela. 

“Waze wazilanda izinkinga mfokababa kwaze kwaba 
sengathi ubuyifunda phansi impilo yami ebuhlungu.” 
Kwakusho yena uDubazana sebehambisana, emxoxela 
ngamapulazi ayezalelwe kuwo, ngokusendwa kwakhe, 

8 


nokuthuthwa kwabo eMnambithi, nokuganwa kwakhe 
engenamuzi, engenakuwubhalisa futhi. 
 

Base bemi ngakwaSilangwe, bethi bayavalelisana 
ngesikhathi uhuntshu lwemoto emnyama luma, 
maqondana nabo. Yayigcwele isiqhoqho sezinsizwa 
ezimhlophe nezinsundu. Esamangele uZwelisha zavuleka 
zandiza izivalo zangemuva. Zehla zigxuma izinsizwa 
ezimbili ezazimnyama, zishaye ezimnyama ukusuka 
ezicathulweni kuya emasudini, emehlweni, emahembeni, 
nasezigqokweni imbala. 

“Singamaphoyisa ezomoya Bhekizizwe. Sisafuna 
ukukuphenya lo moya obuwufaka abantu bezilungele, 
uthi abavukele uhulumeni.” 

“Angizange ngisho ukuthi abavukele uhulumeni, kepha 
ngithe abavukele ubandlululo.” 

“O, kanti ushisa ngempela! Abantu abashisayo 
bapholiswa kwalasha!” Ukuthi bamdudulela nini 
emotweni, naye akabonanga. Yasuka imoto isihamba, 
kushunqa intuthu iklwebha itiyela ngamathayi. 
UDubazana wayibuka yaze yasithela, wayesexegezela 
ethukile. Wenyuka ngezitebhisi, ukwethuka nokucasuka 
sekuyomvevezelisa ekolosaneni lekamelo ayeqashe kulo. 

9  


Ngomgqibelo selimathunzi insizwa kaDubazana ewucingo 
lakwabo olwalukhanya, inwele zimashoba, yehla esitimeleni 
esiteshini eZwelethu, yanyathela yazizwa ubusha. 
Wayekade ezibambele i–ova emsebenzini, eseshayisile, 
ezishayele elakwanokusho ijezi elalimahaqa, ezilengisele 
isikhwama ayelayishe kuso umngenandlini. Njengoba 
umuzi ayeqashe kuwo wawubudebuduze neZwelethu, 
wazishayela ngalo unyawo. Wathi esebange khona, 
igazi lavele lacwila, lashona phansi. Umcabango 
wosizi lwekamelo nokuba yisikhonzi emzini womuntu 
wambhadazelisa. 

Uma ethi memfu, kwaSilangwe, amehlo azithela 
ebunikililini, kuwubutatata egcekeni lakhona, kuliwa. 
Inhlamba yayindiza emoyeni, kubanjwana, kulanyulwa, 
kujahwana. Kunenkosikazi eyayiwuqhaqhaveyana nje 
olwaluphungwa ngapha nangapha lusho ukuthatha 
kanye ngesikhwili kumalokazana owayesebhaca 
nganoma ubani ayengase abande ngaye. 

Kule mpi eyayisinezibukeli, kunendoda eyayimangaza 
iningi. Yayikhanya nayo, inobuso obabuyindilinga 
eyayisadombolo, bunendlebhula yomlomo, namehlwana 
ayemancanyana ehlabisa okwawembodla. Yayilithwele 
ilihlephulele ikapisi, ingene ejazini elalimthubi, 
linamakhukhu ayequmbile. Yayingalamuli, ingathi 
vu, kepha ilokhu izulazula negceke. Yayifake izandla 
emakhikhini ibuye izibelethe, inikine ikhanda, ime 
izigone, ababejahana ibahlabe ngendluluza yeso, bese 
inxapha, izula negceke. 

10 


Ngokusondela kwakhe kwaSilangwe wambona 
wamazi lo malokazana owayentantiswa ibala ngomshiza. 
Wayekhona naye, eyintokazi eyayisemashumini 
amathathu nesikhombisa eminyaka, ededile egadeni, 
kanti lunjalo nje ugamfu lakwabo, lumile ngeside isitho 
esasilingene kahle, sesulekile. Kwakuwumkakhe, 
uMaZondi. Wathatha izinyawo, wazicaca eshesha 
izitebhisi. Ebaleni wazithela kule nsambatheka, 
nendodakazi yakhe eyayisineshumi nanhlanu, ikhala 
ibambe ikhanda lapho umshiza uthi awudle unina. 

Washo ngomoya ophansi uDubazana wathi, “Ngicela 
wehlise umoya mama ukuze ngizwe ukuthi kwenzenjani.” 

Indoda yekapisi, uSilangwe owayesezimele 
kude laphaya ngakufenisi, wabahlaba ngeso futhi, 
wayesewuvula isikhathi eside umlomo, noxwembe lolimi 
lwabonakala kahle lunamathela olwangeni, iludedela 
kancane, inxapha ngesineke. 

“Unesibindi sokunxapha uziphathisa okukakotshi! 
Ikhona indoda esile nje eqonywa umkamuntu indoda 
yakhe ikhona endlini, nami ngiwumkayo ngikhona?” 

Iso elipholile, elibi, nokunxapha ngesineke 
kwalandeliswa owayebizwa ngokotshi owachiza yena 
ukotshi, wazibukela kude le. 

UMaNcanana wazidodloza isifuba, wasiqhubela 
phambili ethi, “Lo muzi ngowami. Usho yena lo mfazana, 
akalali kule ndlu namhlanje. Ngisho kungayiwa 
ehhovisi, kuphenywe izincwadi ezinkulu zomthetho, 
kungafika kutholakale ukuthi kubhalwe igama lami 

11 


njengomkaSilangwe, hhayi elalo simukanandwendwe 
wakho.” Wamhahlisa ngomshiza uDubazana. “Awuqhele 
phambi kwami kengishaye lesi sonakali sakho!” Naye 
uDubazana owahlanganisa izingalo evikela umkakhe 
wamqwaqwada ekhanda ngomshiza ethi, “Suka ngingaze 
ngibhodlele kuwe!” 

“Khona ngingakuchazela uzokwenzani usuwaba 
isinaphungana nje sesinoko semithi yalo mfazana wakho 
oseqomene noSilangwe!” 

“Angiqomene mina nobaba uSilangwe!” Wayephika 
ngezwana elincane uMaZondi ethuka izanya. “Uyena 
nje ovele wangibamba isandla. Naye futhi umama, uma 
ngingaphosisi, uzwile ngimkhuza.” 

“Thula! Sengiwunyoko manje, angiseyena uzakwenu? 
Ngabe ngiyisilahlwa uma ngifana nonyoko ongazalanga 
owabola amathumbu.” 

“Ngenani endlini nina bantabami, ningalunaki 
uhlanya lolu.” Kwakusho uSilangwe ebabuka ngamehlo 
ayeyabazela. 

“Bangene kuyiphi yona indlu? Kulena yami?” 
UMaNcanana washaya phansi ngonyawo, wazaza. 
“Akwenzeki lokho. Ngiyabona seningiphuze inyongo 
kakhulu.” Weqa amangqamngqeshe eqonde endlini. 
Ngokuphazima kweso kwezwakala ubugunqugunqu 
nokuwa kwempahla, nokukhala kwezitsha. Waphuma 
endiza. Amabhodwe akwaDubazana atshingwa ngaleya 
kocingo ayozikhalela phansi emgwaqweni. Watshobela 
endlini, waphuma namaphulamastofu, nawo akhala 
emgwaqweni. Esashaqekile uDubazana, uMaNcanana 
wema ngasocingweni, ipotimende lezingubo ayelithwele 
walithululela phansi emgwaqweni. 

“Wenzani MaNcanana?” Wabuza uSilangwe 

12 


esetshekise nekhanda. 
 

“Awuzwa ukuthi uyangethuka, ungixabanisa 
nomntanami lona uma uphikelela ukuthi ngiqomisa 
umkakhe?” 

“Lokhu kwesandla kuncane. Ufuna ngiqhubeke 
ngiluhlube lonke udlubu ekhasini?” 

Yahhumuzela yodwa indoda intshalantshala yayoma 
ngemuva kwendlu. “Nina nobabili,” kusho uMaNcanana 
ekhomba oDubazana nomkakhe ngomshiza, “ngenani 
endlini lapha, niqoqe wonke amasakana enu asele, 
niphume nawo manje ngingakawafaki umlilo, nani 
ngingakaniphihlizi izingozi. Ngisizeni–ke ningihlenge 
entanjeni!” 

Ekhungathekile uDubazana, wangena, nomkakhe 
watholoza wamlandela. Bengasakhulumisani, babambisana 
ngombhede newadilobu baye bakubeka ngasesangweni. 

“We mfazi nendoda abangaziwa noma beganene 
noma omasihlalisane ini, ngithi wonke amasakana enu 
wakhipheleni ngaphandle.” 

“Xola mama.” Wancenga uDubazana. “Ngisazocela 
omakhelwane bangibambise.” Esethithiza weqela 
egcekeni lomunye womakhelwane. Nakhona 
wahlangabezana nembibizane yokuhlangulwa inkosikazi 
yakhona, idisholo eliwuMaGumede elabhenguza 
ngezingalokazi lithi, “Emuva! Emuva!” 

“Mama, ngizocela ubaba uSibiya kuba angibambise.” 

“USibiya lona uhlalele ukusiza amadoda ezigilamkhuba! 
Singomakhelwane nisifica sihleli ngokuthula, 
nizohlwanyela isihlava phakathi kwethu!” 

Eseshaya uzamthilili uDubazana, omunye 
womakhelwane, uNdlela owayeseyindoda esiqinile, 
wamzwela, wambambisa izimpahla bazeqisa ucingo 

13 

bazincikisa ngodonga lwakwakhe. 

Wabonga uDubazana, wayesema isikhathi eside 
egcekeni lakwaNdlela. Wayedidekile. Ngelikade weqela 
kwaSilangwe, wathatha amapotimende wabutha 
izingubo, konke wakubeka ngaphesheya komgwaqo. 
Kungasavumi nokuba akhulume, waqhweba umkakhe, 
wamethwesa enye impahla. Yena ngesinye isandla 
wabamba ipotimende, ngesinye umfanyana wakhe 
uNkosana owayeseminyakeni eyishumi nanye, baluqhuba 
uhambo lwabo lwakwa–Sehlasenyukanemithwalo. 

Eseze wanethwa yizimvula uDubazana ehamba 
etholoza nezingane ephuma engena efunana nekamelo 
sekuhlwile, wagcina ezithele kwaMbonambi ayentanganye 
naye, besebenza ndawonye. Lwamcacela usizi 
uMbonambi owayehlala nomkakhe, nabantababo, unina 
namadodakazi, nabazukulu, namadodana, kulalwa 
kuminyenwe. UDubazana nabakwakhe bazishutheka 
ngaphansi kwetafula ekhishini. Kwakungaxoxiswana, 
inhliziyo kaDubazana ifutha, engqondweni eboniswa 
imifanekiso yokubhidlikelwa umuzi. Amalutha engqondo 
ayesemphebeza nasekubeni abuze kumkakhe ukuthi 
ikuphi okwakuyiqiniso nokwakungaluhlaza cwe. 
Imbangela yokuzishutheka ngaphansi kwamatafula 
akwaMbonambi wayibona kuyisimilo esasintekenteke 
somkakhe. 

Kwanele kwasa, baphondla ubuso, izingane bazicelela 
okwesikhashana, baphuma inqina yekamelo. Babengena 
bephuma, kulo muzi nalowaya. Akekho owayebanika 
inhliziyo, abantu belale bezikhathalele ngoMgqibelo, 
abanye belungiselela ukuya ezinkonzweni, emaphathini 

14 


nasematshwaleni. Lafudumala, lababhadlisa emgwaqweni. 
Balamba, babhocobala, kepha phakathi kwabo akekho 
owezwakala ekhala ngokuba okungenani kebadlule 
ngasethilomu. Yilowo wayedla imicabango nentukuthelo 
yakhe. 

Ngomoya ophansi wambuza wathi, “Ngize ngibe 
udadewenu nje ngoba kwenzenjani?” 

“Ukuba wawungudadewethu ngangiyokuthanda, 
uthi noma sewenza le nkohlakalo yakho ngikweluleke 
ngingekulahle uyingane yakwethu.” 

“Ngenzeni?” 

“Awazi ukuthi wenzeni?” Wamswacela uDubazana. 
“Unesibindi sokungivusela nezinhlonze ungibuze 
esikhundleni sokuba uzenyeze! Uyabona ukuthi sihlupheka 
kanje nje kungenxa yakho?” Wambuka walizwa ligqamuka 
ilangabi lothando lapho amehlo akhe ethungelana 
nawomkakhe. UMaZondi wayemehlula ngalezi zinwele zakhe 
ezazimashoba endalo ngaphansi kweduku elalimibalabala 
yesishweshwe, nobuso obabubujana, bungamunwe, buzothile, 
buhlobe ngezingcatshana zakwaZondi. Wayenekhala 
elalimile, nezihlathi ezazifocoka lapho ehleka, nezindebe 
okwakungathi zesulwa ngoju. Ekukhuleni kwakhe 
wayenomlando wokubangwa yizinsizwa zimphonsa 
ziphonsana. 

UMaZondi wamehlisela umoya uDubazana, wathi, 
“Yise kaMakhosazana, iningi lenu madoda liyinqaba 
ngoba ngesinye isikhathi like liyikhulume nje into 

15 

lingayicabangisisanga kahle.” 

“Njengoba ngisho nje yise kaMakhosazana, thina 
bantu besifazane sisenomsebenzi omkhulu kabi wokuba 
sifundise amadodana ethu azoba amasoka nabayeni 
babanye ngomuso.” 

“Niwafundise ukuthini?” 

“Ukuba kuthi noma nini uma ebona noma ecabanga 
ngomuntu wesifazane azi ukuthi ubona isidalwa 
sikaNkulunkulu esinomphefumulo nengqondo 
yokwahlukanisa okuhle nokubi; ukwenyanya okubulalayo 
nokuphokophelela okwakhayo. Kufanele sinifundise, 
sinikhombise nangezenzo, nazi nani ukuthi umuntu 
wesifazane uyaziqhayisa ngomzimba wakhe, futhi akazisoli 
ngokuba umuntu wesifazane. Nawe–ke myeni wami 
ngiyakucela ukuba ungawelekeleli la madoda abuthaka 
egazini nasengqondweni ngokungethwesa ubuze nobuwula 
bawo. Uhlezi nje uyazi ukuthi wafika eNkumba sezingibange 
isikhathi eside izinsizwa ngingaqomile. Ngokufika kwakho 
nomshado kwaba yinhlanhla yethu sobabili nawe ukuba 
sithandane. Manje–ke wena ngoba waba nenhlanhla yokuba 
ngikuthande usubona ukuthi ngiwusimukanandwendwe?” 

Ilukuluku elase liwumlakatsha wegwebu lesihlungu 
elase lifuna ukuyicisha inhliziyo kaDubazana, lehla, 
phose laphola. Wabuza wathi, “Akazange akubambe 
uSilangwe?” 

“Ungibambile impela, kepha bengisihluthula 
isandla ngimkhombisa ukuthi angisoze ngahambisana 
nabekwenza.” 

“Waqala nini ukuzibika?” 

“Kade aqala, kepha ngokuthi bengingathandi 
ukunixabanisa, bengihlale ngikugqugquzela ukuba 

16 


ufune ikamelo kweminye imizi ukuze ngisiveze lesi 
senzo esibi singasekho khona. Yise kaMakhosazana, 
angikaze ngikusho yini lokho?” Lawo mehlo ayethambile 
engakhombisi nezincane izimpawu zonembeza okungahle 
ukuba wawumudla ngaphakathi wawaphakela umyeni 
wakhe. Izwi lakhe elimnandi lehla lathi tho, enhliziyweni 
kaDubazana samuthi ohlala zehle izinhlungu enxebeni. 

Babekade behlezi beqhelelene, kepha elokuqina 
kokhonkolo labenza bashendela ebhentshini, 
basondelana. 

“Iqiniso ukuthi ngiyakuthanda MaZondi. Nakuba 
indawo yokuhlala singenayo lapha eThekwini, ngehluleka 
ngisho ukwehlukana usuku nawe, ngikuhlalise ekhaya 
eMangweni, mina ngiyozifunela umbhede ehositela.” 

“Sithandwa sami, sekungaba ukulahlekelana 
kwethu lokho. Amahositela lawa anesandla esikhulu 
ekungaqondanini kwabesifazane nabesilisa abansundu. 
Nami engeza ngazokugana ngoba ngikuthanda ngeke 
ngakwazi ukwehlukana nawe. Yise kaMakhosazana 
noNkosana, mhlawumbe angikaze ngikutshele 
ngoba asikabi naphahla lomuzi wethu. Nokho ngoba 
ukuhlupheka sekusibeke kulesi simo, sesizotshelana 
amaqiniso othando lwethu ngaphansi kophahla lwalo 
mpheme wokulindela amabhasi.” 

“Yiyiphi le mfihlo engaka othanda ukungitshela yona 

Thuleleni?” 

17 


“Ngifuna ukuthi selokhu ngaqala ukuthandana 
nawe enhliziyweni yami kunezinsika ezinhlanu ezimise 
ubhayela kimi ovuthisa uthando lomshado wethu. 
Yiziphi–ke lezi zinsika? Okokuqala ukukubuka. 
Yize sisosizini kanje, ngokukubuka nje sengiphuze 
amanzi okuphila. Ngawaphuza ngiqala ukukubona. 
Namhla sengifa njengoJesu okuthiwa wathi eselenga 
esiphambanweni wakhala ngokoma, amanzi okugcina 
engokhala ngawo kobe kunguwena. Insika yesibili, 
ukuthintana nje kwami nawe, ungibamba ingalo, 
ungigaxa, kuba sengathi ngizwa isandla ubumnandi baso 
kumbe obungaphezu kobesikaDelilah alolozela ngaso 
uSamson. Insika yesithathu, isigubhu sendlebe. Elakho 
izwi selaba umculo engingawuzwa ngisho sesedukelene 
ehlathini. Kunezingoma engizizwa zingikhumbuze wena. 
Ngisho nokuhashazela kwamacembe ezihlahla ecula 
kungikhumbuza lezo zinsuku siseyintombi nensizwa 
phansi kwezihlahla. Insika yesine, iphunga lakho. 
Uyaye uzwe uma kuthiwa umuntu unesithandwa 
esizwakala ekhaleni? Insika yesihlanu nekungeyokugcina, 
ukunambitha nje. Ngenzenjani, ngifane nomama abaze 
bafa abanye intokozo yayo yonke le mizwa igqitshwe 
emahositela?” 

“Wangikhumbuza. Nakimi kunjalo. Ngisho ungipha 
ikhadi lezilokotho ezinhle, ngithanda ukuzizwa zilotshwe 

18 

ngesadla sakho.” 

Ekugcineni kwaze kwavela mveluvelayo owabayalela 
kwaNyokana, ngasesiteshini sesitimela kwaMnyandu. 
Yize lase lishisa sengathi lase liphezudlwana kokhakhayi, 
badonsana, banikela khona. 

19  



behla esitimeleni kwaMnyandu, bebambana 
behla ngezitebhisi bengena emgodini, qede bephumela 
emgwaqweni, ilanga lase lishisa sengathi lase libaselwe 
khona ezweni. Nofasimbe olwalukhona lwase luthatheka 
njengentuthu yalo. Banqamulela ngomendo, basheshe 
bayithola inombolo ababeyifuna. 

Umuzi ababhekana nesango lawo wawufana nje nezindlu 
zasemalokishini ezazimakamelomane. Umehluko wawo 
neminye yomakhelwane ukuthi kulolu uhla ababekulo 
iningi lase lapulasitela, lapenda, abanye sebafaka 
namafasitela amakhulu, izivalo zakwanokusho, nogesi. 
Elinye idlanzana lase lizinwebe ngisho ukuzinweba lezi 
zindlwana. Isimo sezinto emzini kaNyokana sasixoxwa 
nayigceke elalinesikhotha, namaphepha, namathayi 
ezimoto, nesikelebhu sayo esasesaphantshelwa amathayi. 
Kwakungekho nangane eyayidlala ebaleni. 

“Kwasengathi namuhla sizoziphonsa esifeni esingaphezu 
kwesiphuma kuso.” Kwakusho uDubazana evula isango, 
bengena, elivala ngemuva kwabo, qede ekhuleka. 

Nokho, owayesendlini wayengezwa njengoba 
wayegulelwa yiphulamastofu eyayigqamuka amalangabi, 
esejuluke emanzi te eyidlokodla ngenaliti qede 
igqamuke futhi. Sekunuka intuthu kaphalafini. Wake 
wayiyeka, wanikina ikhanda ezulazula nendlu yonke. 
Kwaba yilapho ebezwayo abase beyeke nokukhuleka, 
sebengqongqoza. Wabavulela. Ebabona, wanyewuka, 
wathi babengangena. Bangena bebingelelwa yiphunga 

20 

likaphalafini. 

Bezibeka kanye kanye izinqe kusofa, genu genu, 
bacwila, izinyawo zabheka phezulu. Wazimelela 
uDubazana, wasukuma, waphakamisa nomkakhe, 
bahlala ngasinqe sinye becuphe njengoba babetsheliwe. 
Yize base becishe baphoqoka imigogodla, endlini 
ababehlezi kuyo kwakuhlanzekile, naphansi umata 
wesulwe ucwebezela. Osofa ababekubo babephahle itafula 
elaliyindilinga, linezihlalo ezine nazo ezazishone phakathi. 
Odongeni kwakuncike ikhabethe lezitsha, nomsakazo 
omkhulu, igumbagumba. Kwakulenga nezithombe 
zakhe umnumzane lona owayesengale, enxashiswa 
yiphulamastofu eyayilanguka. 

Wabuya umnumzane, wadonsa isihlalo 
kwezazisetafuleni, wahlala. “Lapha ekhaya–ke, 
kukwaNyokana, kwaPhathaphatha.” Esebabingelele, 
noDubazana bazethula, base belubeka–ke usizi lwabo 
lokuntula indawo. Isicelo sabo salandelwa yikho 
okwakwejwayelekile kwabaninimizi, ukukhononda 
kokuziphatha kabi kweziqashi. “Ezinye zifika nezingane, 
zingcolise. Omunye afike ehlupheka, kube ukumcosha nje, 
aphenduke umninimuzi, aqale ukuvuka ekuseni ayavuzele 
phandle ngamaphijama lawo. Omunye uze athenge nemoto 
impela, ungenayo wena. Angazi ukuthi usuke ethi mbuke 
ngaliphi iso.” 

Wabe esezibika ubuqhathanzipho ayeyibona. 
Kwakucwebezela kunjeya nje phansi, wayezibambela 
yena mathupha, eguqa, epholisha. Nokho–ke 
wayenethemba lokuthi wayesezophumula, njengoba 

21 

kwakungase zinyanga zingaki, aganwe, esenengoduso 
emakhaya. Esaqhubeka nokuchaza, nokubalisa, wezwa 
ukuthi isitofu ngale sase sicishile. Waxolisa, wabuyela 
emsebenzini wokusidlokodla nokubhamuka kwaso. 

Ngokumncenga kwabo, bemkhalela izinyembezi, 
wehla. Wavuma ukubaqubisa esabafunda ukuthi 
babengabantu abanjani. Wabahola ebakhombisa ikamelo 
nalo elalihlanzekile, lisanda kupendwa, lingenampahla. 

“Asisale sesilikhokhela kungaze kufike soka limbe, 

likwehlule ngamazwi.” 

Wasinaza uNyokana, wayemukela imali. Enqekuzisa 
ikhanjana elalithiwe chwa, entanyaneni ende, 
wabatshela ukuthi base bengangena noma nini. 
Bavalelisa bengavalelisi, babamba indlela bengasakuzwa 
nokushisa lokho. Endleleni bafuna iveni, bayithola. 
Baqala kwaSilangwe nakwaNdlela. Abatholanga 
mpuphu nashukela, nani okuwukudla ababekushiye 
khona. Balayisha kwaNdlela, bedlulela kwaMbonambi 
uDubazana esezobonga, ethatha nabantabakhe. Lashona 
elalowo muhla bekwaPhathaphatha. 

“Kulo muzi onesibongo esingejwayelekile kangaka, 
umuntu akabange esachazelwa noma ukuthi Phathaphatha 
lokhu kusho isithakazelo sakhona yini noma igama.” 
Kwakusho uDubazana behlela impahla ekamelweni. 

Lapho beqeda ngakho kodwa nje, besakhala 
ngomphangazana, wangqongqoza umninimuzi, wabacela 
uxolo. Bamlandela kwayocushwa kosofa sebeyolandiswa 
ngemithetho yakhona. 

“Angazi ukuthi lapho enike niqashe khona kuyaye 

22

kumiswe kanjani. Kepha–ke, njengoba nazi, yilowo 
nalowo muzi unomthetho wawo. Nalapha–ke ekhaya 
kunjalo. Mina–ke, uma umuntu eqashe kwami angize 
ngingamthathisa okwesiqashi, kepha ngimthatha ngokuthi 
uyingane yakwethu. Kinina nje Dubazana nomkakho, 
sengithole umfowethu nodadewethu.” 

“Umthetho okuqhutshwa ngawo lapha ekhaya unje: 
Asiqale nje ekamelweni enihlala kulo. Njengoba nilibona 
lihlanzeke kanjeya, yinoba akuphekelwa nangengozi 
kulo. Ikhishi likhona. Okwesibili, lapha ekhaya 
asiyingeni indaba kamaziphekele. Sipheka bhodwe linye 
ngaphandle–ke mhla nipheke inyama yengulube, noma 
inhlanzi, okuwukudla esingashayisani nakho lapha 
kwaNyokana.” 

Yize uDubazana afela phakathi, lamthinta emoyeni 
elokupheka ndawonye. Kwakuzoze kuphekwe ndawonye 
nje, wayezopheka nini lo muntu owayengenamkakhe? 

“Mina–ke Dubazana ngiyazazela ukuthi isisu 
asikweletwa. Esami ngiyasikhokhela ngaphandle 
kokunanaza. Ngakho–ke angizukunihlupha. Imali 
ngizozilethela mina ningakayibizi ngisho ukuyibiza. 
Angazi–ke noma mhlawumbe zikhona yini izikhalo 
lapho?” Wababuka ngawo amehlwana akhe enyoka 
ayesabeka. 

Babezihluphekela oDubazana. Basinaza nje, 
baphelela lapho. “Okunye–ke nkosikazi engiyaye 
ngingakuthandi, kepha okuvame ukwenziwa yinina 
makhosikazi, ukuba sithi sikhokha sonke uthole kodwa 
ukuthi emapuletini lapha akulingani. Uthola ukuthi 
inkosikazi njalo nje ihlala igixabeza umyeni wayo 

23 


ngezidikadika zezibhuklabhukla zemilenze yenkukhu. 
Wena–ke ongemyeni wayo ikuzibe ngomqala nephikwana. 
Mina–ke angikuthandi impela lokho.” Washo bathi noma 
bembuka bazibonela ukuthi ngempela yayimenyelisa 
eyezibhuklabhukla zemilenze yenkukhu. 

“Sengathi kulukhuni Nyokana ukukhipha isiqiniseko 
sokuthi umuntu uyodla ehlezi ematafuleni zonke 
izinsuku. Thina siyakhahlazeka emsebenzini lapha. 
Sibuya emakhaya umuntu engasakwazi nakuhlala.” 

“Okusobala Dubazana ukuthi sewazejwayeza 
ukudla ulele njengenyoka. Lapha–ke kwaNyokana 
uzokwejwayela ukudla ngomese nemfologo, uhlezi 
njengomuntu.” Wabahola–ke eyobakhombisa ikhishi. 
Bengena nje kulo, bashaywa yizinyembezi ezindongeni. 
Lalikhala ezimnyama ezentuthu yephulamastofu. 
Impahla yayingeningi kuleli khishi. Kwakunetafula 
elalimi iphulamastofu. Ngasefasiteleni kwakunosinki 
wamanzi. Ngakolunye udonga kwakunqike ikhabethe 
alivula uNyokana wathi, “Ukudla kuhlala lapha–ke, 
hhayi ukuyobanga amaphela ngakho emakamelweni.” 

Belibuka elivulile, uDubazana walinikina kancane 
ikhanda. Lapho okwakuthiwa ukudla kwakuhlala khona, 
kwakome geqe. Kwakukhona amasosipanyana amabili, 
iketelana, nezitshana ezazingengaki. Ngokuqhubeka 
kukaNyokana evula ikhabethe, emashalofini kwakulokhu 
kushaya umoya, kungafaniswa ngisho ipheshana nje 
elalike laba ngelikashukela noma impuphu. Linye kuphela 
ishalofu athi uma elivula uNyokana kwabonakala okuthile 
kulo. Kwakunephela elilodwa elalishaye amangqeshane, 

24 

lipaquziswa yindlala. Buqamama nalo kwakunezigingqane 
zamanye amaphela. Ngokukhulu ukudabuka ayengasekho 
emhlabeni. 

Sebechazelwe ngayo yonke imithetho yekhaya, 
babuyela ekamelweni labo kumnyama amehlo. 
Wawubacacela umqansa wezingqinamba ababezowuqala 
kusukela kuleyo ntambama. 

Njengoba abakwaDubazana babengenalutho 
ababezolusa ebhodweni, kwase kudingeka ukuba bacele 
openyana bokuhlanganisa nomninimuzi. Wayethe 
wayengatshelwa, wayezibonela. 

“Asimngqongqozele ekamelweni lakhe kusaqala 
nje, ngoba sike samejwayeza, sesiyomthengela njalo.” 
Kwakusho uDubazana besabonisana nomkakhe 
ekamelweni. Bavumelana, waqonda khona ekamelweni 
uDubazana, wangqongqoza. Waqala kancane, waya 
ngokuya esiqinisa isandla. Phinde ukuphendula. 

“Mhlawumbe uhambile.” Kwakuphawula uMaZondi 
engazi ukuthi lapha ekamelweni elikhulu kuNyokana 
inkukhu yakwamakhelwane yase ingene emshinini. 
UPhathaphatha wayeyimimiliza inyama, ezowacaba 
muva amathambo. 

Bedelile abakwaDubazana, baphelezelana bobabili 
bayothenga. Babuya, kwaphekwa, uMaZondi 
esesebenzisa eyakwakhe iphulamastofu. Yekanini abantu 
besimame ngokufudumeza umuzi! Nephela lalapha 
ekhaya elalikade lishaye amankeyane akubonakalanga 
nokuthi lalivuke nini. Labonakala selehla lenyuka 

25 

lizicanasela emaphaketheni empuphu nawoshukela. 

“Awu bakithi! Sesivele sangibamba isithongo, ngalala 
wo, ngingakhokhanga namali yokudla.” Wazisola 
wazithethelela yena. “Kodwa–ke akusenani. Nangomuso 
kuseyilanga.” Waphumela phandle, waphondla 
empompini, wabuya, wahlala etafuleni. Wasidonsa isitsha 
sakhe, wasivula. Kwakuyilayisi nenyama yenkukhu, 
umkhwepha. Wathi janti, kwelikaDubazana, wafica zona 
izibhuklabhukla zemilenze. Wanikina ikhanda, wancinciza 
yedwa, belu engasabali ukuthi kulesi esakhe kwakugcwele 
isikhukhukazi esimatebhe nokuhamba nokukhala kwaso. 
Ngokuncuncuza kwakhe abakwaDubazana amehlo abo 
bawathi ne, kwawabo amapuleti. 

Beqale kuqala, besadla, bethuswa yizwi lomninimuzi 
selithi, “Angesuthanga koti.” 

Bambuka, bamthola encela iminwe, ebabuka ngalezo 
zinsungulo zakhe zamehlo ekati. 

“Kunjani, kukhona okusele ngale nina 
kaMakhosazana?” 

Wasukuma uMaZondi, wathatha izitsha, wazigeza, 
waphaka futhi ewashiya amabhodwe omile. Wabuya 
nakho wakuthi qithi, etafuleni. Wabonga uNyokana, 
wawolela umntanomuntu. Elesibili waliqeda 
bengakawaqedi awokuqala. Wabapha amehlo, bamncisha 
awabo, bawapha amapuleti. 

“Umuntu uzolala ngendlala–ke namhlanje. Uma lapha 
ekhaya kuzoqhutshekwa nokuphekwa kobala olunje, 
angiboni ukuthi sizoqhubeka nobuhlobo.” Wabashiya 

26 

wayozibhekela yena mathupha emabhodweni. Wezwakala 
enxapha yedwa ethi, “Nx, nalawa masosipani esimanje 
awasenazo nezikhokho.” Wabuyela ekamelweni lakhe, 
wazivalela. Esageza izitsha uMaZondi, iphunga lentuthu 
yomthunzi wezinkukhu lavimbanisa endlini. 

Wasala–ke uMaZondi nenkinga. Ukwenza 
kukaPhathaphatha kwasheshe kwacacisa ukuthi 
uMaZondi wayengamthathisi okwenkosikazi yesiqashi 
sakwakhe, kepha emthathisa okomkakhe. UMaZondi 
wamethuka uNyokana esemude ekamelweni lakhe, 
emtshela ukuthi wayefuna ukufudunyezelwa amanzi 
okugeza, afakelwe endishini, abekelwe endlini 
yokugezela. Kwenziwa lokho, wakhala ngebhulakufesi 
ezikhethela yena akuthandayo, njengeqanda nesibindi 
esithosiwe. Phinde kodwa ukuba uPhathaphatha 
aphathaphathe amakhukhu akhiphe imali. Noma–ke 
esezamile uMaZondi wathintitha anakho, akuphakile 
kwakufana nokuthi ukuthele enzolobeleni. Wayeshaya 
aphiphithe umuntu wakhona, akhale ngendlala. Esuka 
lapho wayengena ekamelweni lakwakhe, wawudonsa 
sengathi wayedubela kuwo umthunzi wezinkukhu. 
Angakuqondanga uMaZondi ukuthi ingabe wawumenza 
azingele zona yini izinkukhu, ngoba wabe esephuma 
endlini, ezulazula egcekeni lakwakhe. Khona manjalo 
kwezwakala isikhukhukazi sizikhalela sibaleka sibuyela 
kwabo kwamakhelwane. 

27 

“Nayizolo ngilahlekelwe yisikhukhukazi sami 
esiyimpangele. Manje kukhala esinye. Angazi Nkosi 
yami ukuthi koze kube nini umuntu elusene nokhozi 
olunamadevu!” UMaZondi ezicasukele wahleka yedwa 
ezwa inkosikazi yakwamakhelwane ithetha ikwayo. 

“Uwumyeni wami Dubazana. Uyangihluphekela, 
uyangondla. Kepha kuwe angizwa kukhathazeka 
engikuthole kule ndoda yalo muzi. Ayikhokhi senti, 
kodwa emini ifuna ukudla ngodli. Njengoba uzibonele–ke 
nawe ukuthi ayidli iyashanela, kusobala ukuthi liyothi 
liphela isonto siyobe singasenasenti. Futhi nje lo muntu 
…” 

“Waphelela lapho. Unjani?” 

“Ngisho ukuthi uma ngimbuka nje, Dubazana, 
akuphephile ukusala naye emini.” Wayezibambe esecishe 
waphahluka wamtshela ukuthi wayesihluthule kaningi 
isandla ezama ukusihlwitha. 

“O, hhe!” Wazikhalela uDubazana. “Nalapha sisedlula 
futhi?” 

“Uma kuyikhona okuphephile Dubazana, kunokuba 
ngivalelwe nemamba endlini, sisedlula. Nawe uyazi 
ukuthi emiqashweni kunjani. Kukaningi nami ngiphuma 
ngesamagundane nawe sezifuna ukungemuka wena 
izintokazi.” 

Edikibele uDubazana, sekuphele nenkumbulo, 
nothando namancoko ayethi uzoncokolisana ngawo 
nomkakhe, wazilahla embhedeni imicabango iphambana 
njengemibani ekhanda. Nomkakhe edidekile, washaya 

28 

iphulamastofu, wapheka. 

“Ulele manje umkami! Ukhathele naye!” 

“Ukhathele uma kade enzani engasebenzi nje?” 

“Nami angimvuseli ukufudumeza ukudla 
kwamabili!” 

“Anginamsebenzi nalokho! Ubomshayela umthetho 
emzini wakho! Nami kulo owami umuzi umthetho 
ngiwushayela ngisho impukane endiza khona.” 

“Emzini wakho phela, uqinisile. Nami ngikhuluma 
ngomkami, hhayi ngomkethu. Okwesibili, angihlezi 
mahhala lapha. Ngiyakhokha.” 

“O, konje zinjalo iziqashi. Uma zisengaphandle 
kwamasango, zisancengile, ziyanambuza. Uma 
sezingaphakathi zikhuluma zimise izinhlamvu.” Wathula 
isikhathi eside baze bacabanga ukuthi wayesehambile. 
Ngelikade wanxapha, wayesethi, “Ngiyakubona wena 
ucabanga ukuthi uhlakaniphile. Uzosheshe uzibone 
ubulima oyibo.” Waya ekhishini, wadumela ukudla 
akudla kubanda. Waqeda, wezwakala esebubula 
ekhononda ngokuthi yena wayephakelwa ubala. 

Waqwasha cishe kwasa uDubazana, ethatha ebeka 
ngengqondo, engatholi khambi. Engalalanga, wavukela 
emsebenzini nezinkinga zakhe, esaba ngisho ukumshiya 
umkakhe nendlondlo endlini. Ngalelo langa wasebenza 
eyinkinga nakozakwabo. Wayethukela kubo. 

UDubazana waphuma emsebenzini zisamthukuthelisile 
izenzo zikaNyokana. Wayengafuni ngisho bakhulumisane 
nangokudla lapho efika kwamabili. Ngakho waqonda 

29 

esilaheni, wathenga inyama yengulube, kwaphekwa yona. 
Yadliwa, bazishaya phansi. 

“O, namhlanje sipheke ingulube mntakaNyokana!” 
Kwakumemeza yena uDubazana ngokulahla ithemba. 

Wathula isikhathi eside futhi anduba athi, “O, 
namhlanje nipheke ucuphe uchuku?” 

“Thina sazi ukuthi nengulube ukudla.” 

“Ucuphe uchuku phela Dubazana, ngoba niyazi 
ukuthi mina angiyidli.” Wamkhankatha ebuza ethi, 
“Pho, beningangitsheli ngani ukuthi nizopheka yona, 
ngizifunele okwami ukudla ngisenethuba?” 

“Ngifike nayo ungasekho.” 

“Uyazi, ngake ngazilaya ngathi asipheke ndawonye! 
Ngidleni manje?” 

“Ingathi ngeke sikwazi impela ukukulamulela endlaleni 
njengamanje ngoba nesinakho yinhlanzi esemakopini 
esizoyipheka ngomuso njengoba nemali singasenayo 
nje!” 

“Asivele siyeke ukuxoxisana ngoba siyacasulana!” 
Wangena ekamelweni lakhe, wathuka eseyedwa 
edemelayisa, elala engalele. 

Ngomuso wavuka ethembele ekutheni uMaZondi 
wayezomphekela. Wathi ukuba amlandulele ngokuthi 
wayengenalutho ngaphandle kwenhlanzi, wamduba. 
Waziyela ezitolo lapho afike wazithengela khona 
inyama kwaShisanyama, wayosela khona, wadla 
washaya esibomvu qede wayozivalela ekamelweni 
lapho adonsa khona umthunzi wezinkukhu, 
wayesezilalela. 

Akabahluphanga ngoLwesithathu kwamabili ngoba 
babemazisile ukuthi babezopheka inhlanzi. NangoLwesine 

30 


bamlandulela ngayo. NgoLwesihlanu wabuya neyenkomo 
uDubazana, kwathoswa, kwaphekwa uNyokana 
esehambile. Balala bembekele. 

“Ungabe usakhuluma! Imali! Sheshisa!” Kwaqhuma 
impama, kwakhala isibhakela. “Thula ukuklabalasa 
siwula somfazi!” NoMaZondi bamthulisa ngesibhakela. 

UDubazana, eyibona imimese nezinkemba zimenyezela 
emisebeni yamathoshi, wakhipha imvilophu, wabanika 
eshweleza. Isandla esimnyama sayihlwitha, sayifunda 
sayibala imali. 

“Ayiphelele le mali. Uyisephi enye?” 

“Njengoba ubona nje mntakababa, amarandi ayishumi 
kuphela angekho, engithengele ngawo izingane inyama. 
Igilosa bengisazoyithenga ngomuso.” 

“Sinakanaka, ungabozithathela imali singakafiki!” 
Wamthwebula amahlombe ngentshumentshu. “Thatha 
nansi imali yamashwa uthengele izingane ukudla ekuseni!” 
Yamnika isenti elimdaka, yayisithi kweyayihamba nabo: 
“Sebenzani bafana!” 

Ababizwa ngabafana babachilizela laphaya oDubazana, 
baqala ukusebenza ngomfutho, bevula iwodilobhu, 
bezithathela amapotimende, belayisha beshiya 
ababengakudingi. Babembula abakwaDubazana, bathatha 
ngisho izingubo zokulala imbala, base bembonga ngempama 
evala amehlo uDubazana, bemshiya emnyameni. 

Kwake kwaba yisikhathi eside kuthulekile endlini, 
oDubazana besaba ngisho ukukhanyisa, ingasaphathwa 
phela eyokuyozama ukuvala ekhishini. Nengqondo 

31 

yayisalahlekile. Yathi lapho isanguluka khona, 
waphuthaza umentshisi uDubazana, wakhanyisa. 
Kwaba yila kubonakalayo ukuthi babemgcabile 
kuphela ngentshumentshu. Baya ekhishini, babuka 
isivalo. Sasingephukanga, nezabana lezo zomshudo 
zisacakathisekile kuso. 

“Wulungise mntakaDubazana,” kusho umkakhe. 
“Uyazi ukuthi emalokishini kunjani. Kusenokungena 
abanye, bayifune ngodli. Uma ulandula, bakubulale.” 

Wawulungisa uDubazana, babuyela ekamelweni 
bayoqhatha usizi. 

“Ngoba kusinde umphefumulo nje, mntakaDubazana, 
akusenani. Imali uzobuye uyisebenze.” 

“Akukho mphefumulo osindile lapha MaZondi. 
Kwakhona nje ukusakazwa ngezimpama phambi 
kwakho, nokushaywa kwakho phambi kwami 
ngikhona ngingenakukuvikela, naphambi kwezingane, 
nokwamukwa amandla ami ngisebenze isonto lonke, 
kusewukufa komphefumulo. Kunjalo MaZondi, 
ukwehliswa kwesithunzi ukubulawa komphefumulo. 
Sekuyohlala njalo ezinganeni zethu kuyisilonda ukuthi 
saqhunyiswa ngezimpama phambi kwazo.” 

Kwathuleka futhi endlini, sebethe khovololo sengathi 
babeshonelwe. 

“Nakho lokhu kubanjwa kwethu inkunzi sisendlini 
kwenza ukuba ngimdlinzele uNyokana. Yini eyenza 
ukuba izigcwelegcwele ziqonde nje ngqo, ekamelweni 
lethu, zingazami ngisho ukuwunyakazisa owekamelo 
lakhe umnyango? Zaze ngani ukuthi ukhona noma 
akekho?” 

32 

“Umbuzo impela lowo,” evunyelwa umkakhe. 
“Okusobala ukuthi lo mshudo uhlala ucakathisiwe nje 
ngoba ehlinzeka le mikhuba yakhe.” 

Wathi nya, nya, waphuma, wamemeza ekhala ngakho 
okuya ethunjini. 

“Angazi noma nisapheke yona yini ingulube 
nanamuhla bakwaDubazana?” 

“Qha, baba wekhaya besithenge eyenkomo namuhla. 
Asazi noma bayishiyile yini abafana, ngoba sikhuluma 
nje, sihlezi emanzini. Sigqekezelwe, basembula konke 
ebesinakho, besishiya singenasenti.” 

“Nigqekezelwe?” 

“Impela Nyokana.” 

“Ngabe ubani lona ongeyisa kangaka othela umuzi 
wami ngeshwa? Angizwa kahle.” Wazulazula nephasiji, 
wajika ekhishini, wabuya. “Musani ukudlala ngami! 
Ningathi ugqekezwe kanjani umuzi wami kungekho ngisho 
umshudulo okhombisayo ukuthi indoda eqashe kuwo ike 
yazama ngisho ukubashaya ngomshanelo?” 

“Bengizobashaya kanjani Nyokana sebengaphakathi 
endlini, behlomile?” 

“Abawona umoya oyingcwele labaya bantu. Bebengeke 
bangene ekamelweni lakho bengaqalanga ekhishini noma 
edangilomu. Benzenjani? Bagqekeze ifasitela?” 

“Bakhahlele umnyango wasekhishini.” 

“Umnyango wasekhishini? Musa ukudlala ngami 
wena lapha. Umnyango wasekhishini ushudiwe 
ngikhuluma nawe nje. Akukho ngisho ucezu lwawo 
oluvavekile.” 

“Ubulungiswa yimina khona manje Nyokana.” 

33 

“Ho, ho, ho!” Wahleka uNyokana. “Kulo muzi 
sekuyisiqashi kuphela esibalulekile. Umniniwo 
akaselutho.” 

“Ngisho phela ngoba uthi kugqekeziwe lapha ekamelweni 
oqashe kulo. Kuleli elihlala uNyokana akungenanga ngisho 
iphela. Okusobala ukuthi abagqekezi babone ukuthi 
angibalulekile, ngiyimpofana abangethole lutho kuyo. 
Hhayi, ngeke uyazi ingqondo yeziqashi. Mhlawumbe 
amaqhinga okungincisha inyama nje, khona uzothi 
abafana bedlule bayicosha.” 

Wayibheka lapho okwakuthiwa ikhona. Kwakungekho 
ngisho inembe epuletini. Kwakubangisane ngalo 
okungamasela, kwalikhotha kwalishiya kusengathi 
laligeziwe. 

“Kulungile, ngincishe. Sobohla Manyosi!” Wangena 
ekamelweni lakhe, wazivalela. 

Waphuma uDubazana ekamelweni, wabheka 
esitsheni ekhishini. Geqe, sasomile. Wangqongqoza 
ekamelweni likaNyokana emcela ukuba ake azobona 
ukuthi wayebelwe ini, egwazwe kanjani ukuze kumbe 
amfakazele nalapho esevula icala. 

“Konke njalo lokho kusewukweya uNyokana. 
Phela umuntu engazi mina ukuthi kufanele 
amangale umninimuzi. Kuyacaca–ke ukuthi lapha 
sekukwaDubazana.” Kwalandela iphunga nentuthu 
yomthunzi wezinkukhu. “Ngoba phela yiminyango 
yami ekhahleliwe, kodwa awusho ukuthi kufanele 
siyomangala. Hlukana nami ke! Angisayingeni le ndaba.” 

UDubazana wazijika embhedeni inhliziyo yakhe 
igqugquma, ibaneka njengezulu. Nalo–ke izulu ukuduma 
kwekhanda lakhe lakulekelela entathakusa. Laduma 

34 


laphahlazeka, liklaklabula, libaneka oluluhlaza tshwe 
unyazi. 

4 


“We makoti, ngeke ngikulambise. Kodwa le ndoda 
yakho ekuphekisa ingulube nenhlanzi ngoba iqonde 
ukungilambisa, ngeke ngiyinukise ngisho iqatha.” 
Kwakusho yena uPhathaphatha ngoMgqibelo zibuya 
inhlazane, yena ebuya esilaheni nenyama ayeyosele 
khona. Elinye iphakethe ayesethe ukulinonga ngentando 
walithi qithi phambi kukaMaZondi. 

“Ngiyabonga Nyokana. Ngizoyibeka–ke ngoba uma 
elambile uDubazana mina angilambi nakulamba.” 

“Uyazizwa ukuthi uthini?” Wambuka ngamehlwana 
ekati. “Uma kulambe yena wena awulambi?” 

“Impela kunjalo. Ngilamba uma kusuthi yena. 
Khona–ke njengoba ebanjwe nenkunzi nje, umoya wakhe 
wephukile, owami ufana nofile.” 

“Ngicela ungangidumazi. Ngikuphathele le nyama 
ngothando. Ngicela uyidle, njengamanje.” Wamjamela 
ngahlabayo. 

“Njengoba ngisho nje mfowethu, ngolamba lapho 
elambe khona, ngife lapho efa khona. Unjalo umshado. 
Thina naye siyabelana kokuncane nokuningi esikudlayo, 
esikufundayo, esikuhogelayo nesikunambithayo. 

35 

Sicozululelana enjabulweni nasosizini, endlaleni 
nasenaleni.” 

“Ngingamxhawula ngisho ukumxhawula uma angifaka 
owokuba umshado wami ngiwuthande ngize ngife. 
Ngenhlanhla–ke umendo wami uyena.” 

UPhathaphatha owayethemba ukuthi inxeba 
ayezomngena ngalo uMaZondi kwakuyindlala, wenyela 
ukwenyela. Wathi, “Kulungile–ke, sale usuyithatha 
uyoyidla naso isithixo sakho leso.” 

Wabuya ntambama uDubazana esekhiphe 
amasentshana ebhange, wazithengela ukudla izingane, 
kwaphekwa kwadliwa. UPhathaphatha okwakumkhubaza 
umphefumulo ukubona abantu abaganene bebambene 
ngothando, wababuka ngelomthakathi. Nesenzo 
sikaMaZondi sasisamhlaba enhliziyweni — ukuba ayoduba 
inyama ayemthengele yona ngemali eyayikhuthuzwe 
umyeni wakhe. 

Isonto uDubazana ayengena ngalo ekuseni ngehora 
lesithupha aphume ngelesibili ntambama, laqala 
uPhathaphatha eselibiza kubo futhi ipuleti. Usizi 
lwaya phambili ngokuhamba kwesonto kutheleka 
lapha ekhaya inkosikazi eyayithi ayibe ntanganye 
noMaZondi, kepha yona yomelele emathanjeni. Yafika 
emini kungoLwesine, esanda kuphuma nje umninimuzi, 
yazethula ngokuthi yayiwuMaDuze, ingoduso yakhe 
uNyokana. Besaxoxaxoxa noMaZondi, yasheshe yazibika 
ukungaphili, yangena ekamelweni elikhulu. 

Yize ukufika kukaMaDuze kwakumphumuzile uMaZondi 
emazwini kaNyokana ayegudla iguma, kepha kwakwengeze 
ngomunye umthwalo wesisu esasilindele ukuphakelwa. Belu 
engakhokhi uNyokana, ezazela nokuthi babekhuthuziwe, 

36 

ukudla wayelokhu ekubize njalo kuMaZondi. 
Kwakungasekho nokubalekela engulubeni nasenhlanzini, 
benqena ukuthi wayengase abaphinde ngenkunzi. 

“Yini, kwenzenjani kodwa dadewethu?” Wayebuzwa 
uMaZondi emi enamathele emnyango. 

“Mntakwethu, yilesi sigebengu sendoda. Awulunguze 
phandle ukuthi asesibuya yini, ngizokuhlebela.” 

Waphuma uMaZondi wabhekabheka, wabuya 
wathi, “Hhayi, akakabonakali ntombi. Awungitshele, 
sekwenzenjani manje usuvalelwa nje?” 

“Hho, hhe, sengiyaxoshwa, mntanomuntu. Isigebengu 
lesi sithi angihambe, asisafuni futhi nokuba ngixoxe nawe 
ngoba ngizoze ngisonele kuwe ngokudalula izimfihlo 
ezinkulu.” 

“Uzoze ube umonela kimi nje uma ngihlanganiseni 
naye?” 

“Ungayiphathi le ndaba, ngoba uma engase ayizwe 
ngabe sengifile. Bengizokuhlebela eziningi ukuba uyakwazi 
ukuzibamba.” 

“Ngitshele. Ngeke ngithi vu.” 

Wabibithela uMaDuze ethi, “Uyabona ntombi kaZondi, 
kuyangethusa ukumuzwa ekhuluma kanje, kuvele 
kuzicacele ukuthi sekuyakwenza okwake kwangenza. 
Umthetho wakhe lona uNyokana uma eseqala amacebo 
okuchitha umuzi wenye indoda, nokuyibulala. Nakimi 
wenza kanje. Ungibona nje ngangendele kwaChiliza. 
Ngangize lapha kwakhe ngokuhlupheka, ngizoqasha 
njengani nje. Ngamfica ehlezi nenye inkosikazi ayeyibiza 
ngengoduso yakhe, njengoba ubona kwenzeka nakimi. 

37 


“Okulandelayo kwaba ukuba achele amanga kubantu 

zomyeni wami. Esuka lapho wabe elokhu engiphathaphatha 
ngesandla sakhe ayesibhilile, ngoba uyaboniswa 
ngasemithini. Ngeshwa lami Nkosi yami,” wakhala 
wathi, “uma eqhubeka nokungibamba ngesandla sakhe, 
ngazizwa ngibhocobala, ngihlale ngimbuke. Ngisanda 
kumvuma ngingazi nokuthi ngivumani, aliphelanga 
isonto, wambulala umyeni wami ngendlela ayebulale 

ngayo nomyeni wenkosikazi engangimfice ehlezi nayo. 

Wayixosha, wayishaya wayiphiphitha impesheni yomyeni 
wami. Njengoba esengixosha nje uselungisela eyomyeni 
wakho.” Wasikhihla. “Wena ubengakakuphathaphathi 
isandla?” 

“Angazi ntombi ukuthi kukangaki ngisihluthula 
esesibambile.” 

“Okusho ukuthi banawe abakini. Uyawehlula lo muthi 
aqeda ngawo amakhosikazi abantu, qede awabulalele 
amadoda.” 

“Umuntu akasheshe abaleke lapha ekhaya angaze 
abone amanyala enyoka. Okwakwabani ukuyobulawelwa 
indoda! Wu dade!” 

“Ngabe wenzile. Ngendlela aseyisilwane ngayo, umzuzu 
nomzuzu sengihlala ngimesabela umyeni wakho.” 

“Uyamsongela yini?” 

“Uthi yimina nomyeni wakho esiyizithikamezo. Ngiyazi 
mina uzophumelela ukungixosha maduze nje, bese 
elungiselela khona ukukugcoba?” 

“Ukungigcoba?” 

“Ngisho ukukugcobela ubufelokazi.” 

“Nanti ishwa lami bo!” Lwamshaya lwameqa uvalo 
uMaZondi uma liqiniswa elomgcobo. 

“Ungakahambi nje, ntombi yomuntu, ngicela ungisize 

38 

ungiphonsele noma ucezu nje lwesinkwa ngefasitela. Ngafa 
yindlala. Nalokhu osiphakela khona ekuseni ungemuka 
esandleni.” 

Ngempelasonto eyalandela bagcwala umgwaqo 
nomyeni bezingela ikamelo abangalitholanga. Uvalo 
lwamshaya waxega iziketi uMaZondi ngoLwesibili 
olwalandela lapho okwasa engasafaniswa khona 
uMaDuze. Wesaba ngempela manje uMaZondi ukusala 
naye njengoba ngisho amehlo akhe ayesebukeka ekhala 
igazi, esembuka amncishe wona. Okwakuyenza inhliziyo 
yakhe igxume kakhulu ifune ukuphuma nangomlomo, 
ukuthi ngalelo sonto uDubazana wayengena ngehora 
lesibili ntambama aze abuye ebusuku ngeleshumi nanye. 
Ngokuyibona indlu iyisife kakhulu, wayeze aphume 
nezingane babhace phandle esibozini semoto aze abuye 
umyeni. 

Kuthe ngoLwesihlanu ntambama, kuyihora lesihlanu 
eziyela ezitolo, wathi lapho enyuka ngezitebhisi 
zovulande wazo, yamcela uxolo inkosikazi eyayisiqinile 
impela, ikufanele nokuba ntanganye nonina. Wema, 
wayibuka wayikhophozelela eyibona ifake ingutshana 
yokuhlupheka eyayinezimbali, igqobhokile. Ekhanda 
yayithwele ibherethi eyayike yamnyama, kepha 
isiphuphile, imhloshana. Onyaweni kwakuyizicathulo 
ezazimnyama, ziqhumile. 

Yambingelela, wavuma, yayisithi qaphu qaphu naye 
kanje: “Uyabona mntanami, awungazi, futhi angifuni 

39 

ungazi. Uza ezitolo nje, kade ngikulindele.” Yambuka 
ngobuso obabunemichidlwana eyayikake amehlo 
ayethambile ezisho ukulunga, ukwazi ukuhlupheka 
nendlala. “Bese ngibulawa wuvalo, ngithi Nkosi yami, 
lashona ngingakubonanga. Mntanami, ngithi angikutshele 
ukuba uphume uphele kulowaya muzi, manje nje 
njengoba ngikhuluma. Ungalali nangengozi khona 
namhlanje, ngoba uma uke nje walenza iphutha, walala 
khona, kusa kusasa ziyakulingana ezimnyama.” 

“Bazombulalelani?” Yabutha izinhlonze inkosikazi. 
“Bazombulalela wena impela. Phela ukuqasha lokhu 
kukulunguzisa kuyo yonke imigodi lena. Kweminye 
kuvela izindlondlo, kweminye ochakide, amankentshane 
kweminye, nani nani. Lo muntu oqashe kuye 
mntanami, alimfanele elobugebengu. Inswelaboya. 
Umbulali. Umbambi wenkunzi. Umdlwenguli. Abesilisa 
uyabakhuthuza, ababulale. Owesifazane angamazi 
uyamkhuthuza, amhlukumeze, ambulale. Oganile 
njengawe nje, eqashe kwakhe, umbulalela indoda, adle 
izimali zayo zempesheni aziqede axoshe inkosikazi. 

“Njengoba ubona sithule nje, ngabe kudala 
sakuhlebela. Ngeshwa–ke awuyena umuntu ohambayo, 
kunjalo nje angakubulala uNyokana eke wakubhadama 
uxoxa nesiqashi sakwakhe.” 

“Mdali wezulu nomhlaba!” 

“Unempi yakhe yezigebengu uNyokana, nomuthi 
wamacala. Ngisho emajajini uphuma phambili. 
Ngikholwe. Abantabethu ubabuthela kulo leli butho 
lakhe. Nokuba ngiyizwe le ndaba yomyeni wakho 
ngiyihogele kumfana wami osanda kuxebuka egengeni 
yakhe. Kumanje nje lesi sigebengu simfuna ngamnyama. 

40 


Nomfelokazi abambulalela indoda njengoba esanda 
kumxosha nje ubeselungiselela wena mfelokazi omusha.” 

“Phela mntanami umuzi wami ngabe 
sengiwubhubhisile ngoba sekungazihlalela obala 
ukuthi yimina engikulume indlebe kanti kadeni thina 
sinyamanambana ngalo mfana oqembukile.” Yaphenduka 
yathalaza inkosikazi. “Ake ngikushiye mntanami nawe 
ungaze uthwebule umfanekiso wami ungifakazise 
emacaleni azongibulalisa ngomuso.” 

Yamfulathela yanyamalala osizini imshiya ehawuza 
yedwa ethi, “Hawu, hawu, hawu …!” 

Kwahlwa lishona kuMaZondi. Nasesitolo lapho 
akabange esangena. Kuleli sonto lapho uDubazana 
ayeshayisa khona ngeleshumi kusihlwa kwamcacela 
ukuthi wayengeke adabule. Wabuyela kwaNyokana 
ehalazela. Okwakumenza ahambe sengathi wayendiza 
emoyeni yizimoto ezimnyama zezidumbu ezazithe 
chithi saka njengoba kwakungoLwesihlanu nje, zilethe 
izidumbu. Kwakungathi enye yazo wayeyibona 
isimlethele umhwashabula owawunoDubazana. 

KwaNyokana wabopha ayengakubopha, 
wayesezindezindela. Kuthe ukuba kuthi zibaba, 
walengisa izikhwama zakhe, waqhuba usapho, bangena 
indlela. Babelibangisephi? Emsebenzini eZibunge. 
Wayeseyofike afune umyeni, amtshele qede balale 
emasangweni akhona okungenani. 

Wayehamba ethuka izanya, eqalaza, uNyokana 
kuba sengathi wayemsinga emnyameni. Wayesesaba 
ngisho ukwedlula ngaphansi kogesi. Bakhwekhwetha 
ngezinqamulelayo, baqhamukela esiteshini, basho 

41 


phakathi esitimeleni. Kwaba sengathi uyaphupha esizwa 
siyiqongqotha naye enye insimbi, ewubuka uMlazi ukhanya 

kwentuthu. Kwakunamalangabi ayebonakala ebomvu 
elokishini, kungacaci kodwa ukuthi kwakushiswa utshani 
noma amathayi yini. Wanyamalala uMlazi ngokuqhubeka 
kohambo, kwavela abedolobha ogesi ababekhanya 
ngokwakuthe bha. 

Wehla eZibunge, waluqhuba usapho eyojama efemini 

yamathayi. Efika emaphoyiseni, wakhala ngomyeni. 

Abasathe abeka izaba zokuthi wayeyoze amthole 
ngazikhathi thize, wawathela ngezinyembezi. Wagcina 
elandiwe uDubazana wazojamelana nobusuku angazanga 
ukuthi babuzombuthela kuphi. Ngesikhathi umkakhe 
emzekela ayezizwile, walalela ngengqondo eyayithatha 
ibeka ingahlanganisi lutho olwalungayisiza. 

“Ngithe–ke, mntakaDubazana, ngingamane ngilale 
emapayipini nezingane zami kunokuba zibe yizintandane, 
ngibe umfelokazi. Mdali wami! Konje ngingaba yini nje?” 
Wamthela ngezinyembezi. 

“Kahle, ungakhali nina kaMakhosazana.” Wamdonsela 
buqamama nezingane. “Bengingabuye ngiphephiswe ubani 
ngingasaphephiswanga uwena? Ngiyabonga. Ngiphilela 
wena, nawe uphilela mina.” Wambamba ngesilevu, 
wamsondeza ubuso, wamanga. Wazizwa emthandisisa. 
“Engingakwazi–ke manje MaZondi ukuthi sizoquba 
kwamabani, kuze kuse. Kumanje nje, uma ngithi ngibuyela 
emsebenzini, njengoba kungoLwesihlanu nje nokusho, 
ngizokushiya kumuphi wona umgwaqo?” 

Nempela njengoba kwase kuyihora 
lesishiyagalombili nje, izigcwelegcwele zase zala 
ukhasha emigwaqweni lapha, sezilahle ubuntu, 
zeswela uboya. UDubazana walushiya emaphoyiseni, 

42 

ebhentshini usapho, watholoza wayoncenga enduneni. 
Njengoba base bevele beholile, akubanga nangqinamba 
engakho. Yamvumela, wageza, wahhihlila i–ovalolo 
washaya ezakhe. Waphuma waluhola usapho. 
Zayima emthumeni esesesitobhini sebhasi, engazi 
noma kwakufanele ahlalele elaliya edolobheni noma 
elaliphinda eMlazi yini. 

Ngalobo busuku abakwaDubazana balazi ngokunye 
iTheku. Ama–ambulense ayengena engenile ekhala 
ubuhhawuhhawu. Izimoto nje ezazingema–ambulense 
zazibangisana ngesango nangeminyango yesibhedlela. 
Babeshayiwe abantu! Babegwaziwe! Babeklajiwe! 
Babehlahlelwe! Lonke unya lokuzwisa isintu 
ubuhlungu lwalwenziwe. Ukusibeka pho phansi isinqe 
kubahlengikazi! Babedonsa lolu hlaka, babambe leziya. 
Babebodwa ababephangalalela khona ezinhlakeni 
bengakabonwa nawodokotela. 

Lwamshaya uDubazana uvalo, wancinciza ethi, 
“Ukuba angisheshanga ngacabanga ukuba singene 
ngaphakathi esibhedlela, ngabe singeniswa sesinje 

43 

njengoba kuyashisa phandle. Ukuba mntakaZondi 
awuzidelanga ebusuku, wazongikhipha lapha 
emsebenzini, mhlawumbe kumanje nje ngabe angikho 
kwalapha. Kumbe ngabe ngigingqika emgwaqweni, noma 
evenini yamaphoyisa ngibalwa nezidumbu eziyophonswa 
emakhazeni akwahulumeni.” Basondelana, babambana 
izandla bethuthumela. 

“Lo muntu ubengeke avele azibalekele nje. Sekukhona 
izimpimpi phakathi kwethu.” Kwakusho inkosi yenqina 
imehlwabomvu. 

“Hhayi, kanti mhlawumbe ikhishwe yidlozi layo 
nje le nja. Iyophunyuka nenkosikazi enhle kanje! 
Siyoze sihlangane naye okhalweni lwezimpungushe.” 
Wayeququma yedwa uNyokana endlini, ezulazula yize 
kwase kuyihora lokuqala. Mhlawumbe wayenziwa 
nawukukhalelwa yigazi labanye ababequnyiswa 
yizinhlungu lapha esibhedlela. Abanye ababesezinhlakeni, 
abanye sebephunyelwe yimiphefumulo, babedlule 
ezinsabuleni, ezizenzeni nasezinkembeni zabo 
oPhathaphatha nezilwanyazane zakhe. 

Zazilele izingane, uNkosana egonwe uDubazana, 
uMakhosazana enqike ngonina naye owayenqike ngomyeni 
wakhe, ozela. Entathakusa wazumeka noMaZondi, 
wabelusa uDubazana okwaze kwasa ebheke ngawayizolo. 
Kwaze kwasa gelekeqe belokhu bethelekile ababelimele, 
abanye becoshwe amaphoyisa sekusa. Kanti njalo 
abanye babebanjwe inkunzi khona ekuseni nje 
sebeya emisebenzini. Ngehora lesikhombisa baphuma 

44 


oDubazana bengazange babonwe udokotela. 

Ephaphama ngesikade uDubazana, edonsa 
amathe ebamba umlomo, amehlo akhe azithela phezu 
kwawenkosikazi eyayiseminyakeni eyayingamashumi 
amahlanu nesishiyagalombili. Le nkosikazi eyayithe 
klwi, ixegelwa yizingubo emzimbeni, yambuka ngamehlo 
ayenemithambo eyayibomvu nobuso obabuhwabhekile, 
bubomvana lokhu okuvuthiwe. 

“Kwenzenjani nalala kabi kangaka nosapho ezitobhini 
zamabhasi?” 

“O, ukuhlupheka e …” Akabe esazi noma kwakufanele 
athi mama noma athi udadewabo yini. 

“Phela mfowethu kuyahlushekwa emhlabeni lapha. 
Ngabe niphelelwe yindawo yini?” 

Wavuma uDubazana. Esadla obudala uMaZondi, baxoxa 
eside isikhathi oDubazana nodade lowaya owayesezethule 
ngokuthi wayenguMaMlambo owayendele kwaMlangeni. 
Wayezwakalisa ukubazwela. Ngenhlanhla ekamelweni 
ayeqashisa ngalo isiqashi sasisanda kuthutha. 

“Uma nginibuka nje, ninabo ubuntu. Mhlawumbe 
umuntu angake athole isiqashi esihloniphayo. Umuntu 
wafa abantu abafika nobubi.” Waqhubeka naye ebala 
imikhuba emibi yeziqashi. 

“Idlozi lakithi ngabe lihamba nami!” Walisho elihasha 
elamaNzima elingawawezi ngazihlangu zamfula; eliwaweza 

45 


ngamazibuko. 

Wabavusa uDubazana, wamethula uMaMlambo 
kumkakhe. Yize kuMaZondi kwakulokoza ilangabana 
lokukhwelezela ukuthi kwase kuboniswane kwaqedwa 
ekhona, engasezwanga ezumekile, wahlekahleka, 
walamukela uzwelo lukaMaMlambo. Lafika ibhasi, basho 
phakathi bonke, zaya kakhulu bephindela beyolawulelwa 
umthetho omusha oxhaxheni lwemiqasho abase 
beyilibala ngisho bethi bayayibala. 

46 


5 
ngaseMfongosi, babamba umgwaqo owawukhonkwe 
ngezitini, bedlula okungabafanyana kuzidlalela, 
kuqhuba amathayi ezimoto. Eceleni kwawo lo mgwaqo 
kwakushunqa enye imoto yakwanokusho eyayebiwe khona 
ebusuku yayisisasazelwa ngenja ebomvu. Wabahola njalo 
uMaMlambo, wachezukela emzini owawungabiyelwe 
nangomucu kakotini. Lapho okwakufanele ukuba igceke 
laliqala khona kwakumi ibhungwana elaliseminyakeni 
eyayiyishumi nesishiyagalombili, limehlo ayebomvu. 
Lalijamelene nelangabi lomlilo elaliwubasela 
ngamakhathoni otshwala besiZulu elaliwaqoqa khona 
lapha ekhaya. 

“Umzukulu wami lona,” uMaMlambo wakhomba leli 
bhungu. 

“Nilale kahle Myboy?” 

“Yebo gogo.” 

“Kuhle–ke mfana wami.” 

Endlini eyayimakamelo mane, ingapulasitelwe, 
ingapendiwe, idwetshwe iziphambanywana ezimnyama, 
bangena ngasekhishini. Nakhona kwakumahlikilili. 
Kwakubelethene izitsha namabhodwe phansi, ematafuleni 
naphezu kwamaphulamastofu. 

“Imihlola emhlabeni!” UMaMlambo washo ethi 
khimilili ema ephelelwa amandla. “Ngizele izintombi njalo 
ngizigcwalise indlu?” 

Enamahloni, wabedlulisela endlini yokuphumula. 
Lapha amehlo ahlangabezana nezintokazi ezintathu 
ezaziyimithambalala phansi, zibhocobele. Ngokungena 

47 


kwabo zethuka, zababuka ngamehlo ayeyigazi. Belu 
phansi zazingagingqiki zodwa. Zaziphelekezwe 
izigingqane zamabhodlela obhiya okwakulalwe 
phezu kwakho. Kusile nje ayeselandwe amathathu 
okwakukhulunywa nje ayesemile, ejuluka, kuthiwa 
ayezokhipha ibhabhalazi. 

“Nkosi yami, mama, wasithelekela nabantu 
bokuhamba sisazilalele!” Kwakusho enye yalezi zintokazi 
icikica amehlo ibuka unina. 

“Kufanele ngabe kudala nivukile Thandabani.” 

Ayembiza ngoThandabani wayeneminyaka 
eyayingamashumi amathathu nesishiyagalolunye. 
Kwakuyibunisile impela eyayikudla le ntokazi. Yamuthi 
halamuzi uDubazana ngamehlwana ayo ayekhathele, 
yamoyizela, yamkhophozelela. 

“Thandabani, Funani, nawe Lindeni,” wababiza bonke 
wayesephendukela kuDubazana nomkakhe, “Ubaba 
uDubazana ke lona, nomama wakwakhe uMaZondi.” 

UFunani wayeneminyaka eyayingamashumi amathathu 
nesikhombisa, uLindeni ingamashumi amathathu 
nesihlanu. Wabachazela–ke unina ukuthi wayehlangane 
kanjani nabakwaDubazana esitobhini sebhasi 
ngasesibhedlela. Wabalandisa nangosizi lwabo, nokuthi– 
ke wayesezobaqubisa ekamelweni elalisanda kushiywa 

48 


uMakhathini. “Ngizocela–ke Dubazana uke ucuphe nje 
noma ebhentshini emnyango odadewenu besakulungisela 
ngale.” Amehlo akhe ahlala emabhodleleni kabhiya 
ayesajuluka nakalokho. 

“Engakaphuzi namithi pho afika nayo?” Wakhononda 
uFunani. Unina yena wabashaya ngelibi iso 
elalisheshisa okombani, ebakhuza ebathethisa ngalo. 
Hoqo, yafinyela ingalo nengilazi. 

AbakwaDubazana banikwa ibhentshi, bahlala phandle 

belunyelwa amehlo, bengafisi lutho olunye ngaphandle 

kokuthatha isihlwathi. Izintokazi zavuka, zabamba 
zayeka zizama ukulungisa. Nokho, njengoba babehlezi 
emthunzini, ngemuva kwendlu babebuka imijondolo 
emithathu eyayisegcekeni lakwaMaMlambo, itshekile, 
yakhiwe ngodaka. Kuyo kwakuphuma kungena ubhuzane 
lwezingane, amantombazane namabhungu. Zazizodwa 
nje owawuzibonela ukuthi zazomeleliswe yindlala, 
nakalokho zilambile, zinganakwe muntu, zihlezi phandle 
noma zilele. Njengeziqashi ezase zakwejwayela ukungena 
ziphuma eminyango yemizi yabantu, balazi loluya sizi 
ukuthi lwalusho ukuthini ezimbizeni zabantababo. 

UDubazana owayesesaba ngisho ukuyilanda impahla 
yakhe kwaNyokana, waqasha imoto, waya khona 
esephelezelwa nayiveni yamaphoyisa. Wathola iwadilobhu, 
nombhede owawunomatalasi owawugwaziwe, nayo 
imiqamelo eyayibhokodwe ngemimese, namabhojwana 
ambalwa nephulamastofu eyodwa. Okuningi uNyokana 
wayesekufihlile, esebande ngephuzwana lokuthi uMaZondi 
wayeshiye umuzi wakhe wodwa, wagqekezwa–ke. 
Wakuthutha konke ayekuthola uDubazana wayokufaka 

49 


ekamelweni lakhe elisha, wakhokha nentela. Kwaba 
ukuwendlala nje umbhede kuMaZondi, bashisa obudala 
nabantabakhe. Wahlala yedwa uDubazana, naye wagcina 
ethe yozi. 

“Kwenzenjani, wathithiza nje? Ngena! Phela wena 
awuyena umkhwenyana lapha ekhaya, uyindodana yami 
engiyizale eKing Edward namhlanje ekuseni.” Wayesho 
ehlezi embhedeni omkhulu owawendlalwe indwangu 
enhle, eyayibubende. Ekhabeshaneni elalingasenhloko 
yawo wayebeke umgxusha webhodlela likabhiya. “Ngena 
ndodana ehhovisi elikhulu lalapha ekhaya, uzokuzwa 
umthetho omusha!” 

Wayengenakuthini uma umthetho wekhaya ushayelwa 
emakamelweni, wangena. 

“Hlala lapha eduze kwami babayi.” Wanambuza 
emkhomba eceleni kwakhe. Enamahlonyana uDubazana, 
wahlala. 

“Uyaphuza mfana?” 

Walandula. 

“Kanti ngithi ngizele indodana nje, ngizele 
uthothwane.” Wayendela kuye. “Uyabona–ke lapha 
ekhaya, Dubazana, indoda ayikho. Bayithatha 
abayithathayo, yangishiya mina ngoba icabanga ukuthi 
ngiyabunatha. Sizihlalele nje sodwa namadodakazi ami 
lawa asezele agcwalisa umuzi. Noma–ke uMlangeni 
esishiye singenabani, sesinendoda ngokufika kwakho. 

Uwena ozosizimazisa.” 

“Ngiyezwa MaMlambo.” 

“O, konje nina madoda nazi ukuthi kukhona uMaMlambo 

50 


inyoka yabafazi? Noma ngiwuMaMlambo ngicela ungibize 
ngegama lami. Mina ngiwuThoko igama. Noma ungangibiza 
ngokuthi ngiwuThiza nje bhuti, ngingathokoza.” 

“Awuzwe–ke ngane yami ezelwe ekuseni!” Wambuka 
ngamehlo ayefifiyela, wayesethi ukuthela engilazini, 
ephuza, ehlina. “Umkhwenyana omuhle kanje.” 
Wazikhotha izindebe, eqwebula amehlo ikhanda 
linqekuzela emuva naphambili. “Umthetho walapha 
ekhaya bengingakakutsheli konje mkhwenyana?” 

Esabekezelele ukubhanswa uDubazana, memfu 
emnyango enye indodakazi yalapha ekhaya 
ayengayibonanga. Yanikina ikhanda ikhuza unina. 

“Musa ukuzixabanisa nomkakhe mama bengena ngakho 
kodwa nje endlini. Asihambe bhuti.” 

“Ntozami, ngicela ungagxambukeli ezindabeni zomuzi 
wami. Ngisamtshela umthetho wekhaya umfana wami.” 

“Suka, uzobuye umtshele wona. Asihambe bhuti.” 
Yambamba ngengalo uDubazana yaphuma naye 
imshiya unina egebise ikhanda ethi, “Njalo nje wena 
uyangiqinela.” 

UDubazana wayengene ngosuku olubi kwaMlangeni. 
Kwakuphuzwa. Kwakuphuza unina wabantwana, 
kuphuza amadodakazi, sekubhubha nabazukulu. Endlini 
yokuphumula uNtozami amhlalisa kuyo, nakhona 
zaziboshelwe. Kwakuyizintokazi, amakhosikazi, 
nezinsizwa, buthelwa kungadlalwa. Abanye base 
begexise izintamo kosofa, bebodwa abase benqike 
ngabanye, bebhudla imbudlane. Kanti abanye njalo 
babetshitshimbiswa yigumbagumba. 

UNtozami owayeseminyakeni eyayingamashumi 
amathathu nantathu, ekhanya, ekhulile, ubuso 
nezinyama zakhe kubukeka kungokomuntu owayengathinti 

51 


nasezingilazini, wambeka eceleni kwakhe uDubazana. 
Wabuye wasukuma, wageza ingilazi, wamthelela 
unamanethi ababethoba ngawo umlilo kagologo abanye. 

“Engena ngakho kodwa nje endlini, mntakamama, 
usuyazilungisela?” Kwakubuza uThandabani eyendela 
emuva naphambili, ecimeza. 

“Uma ngingathola ukuphila ngokomoya kuye, 
angiliboni iphutha ekuzilungiseleleni. Kadeni insizwa 
iyakhiwa yintombi.” Wahlala eceleni kwakhe futhi, 
bobabili babukela izimanga. 

Isiqhwaga esihlala ebhodleleni sabanqoba ngamunye 
ngamunye ababelwa naso, bagcina sebesele bobabili 
oDubazana noNtozami, bakhana ngamehlo. 

“Sinje–ke isizungu lapha ekhaya uma ungaphuzi.” 
Kwakusho yena uNtozami. 

Ebona uDubazana ukuthi lokhu kuhlala kwabo 
kwakungamxabanisa nomkakhe uma wayengase athi 
memfu, waxolisa, wabuyela ekamelweni. Esele nesizungu 
uNtozami wangenela iziceke zobabusele. Wagcina esencike 
ngabanye naye, eselele. 

Ngalowo muhla kwaMlangeni kwalalwa lingayanga 
eziko. NoDubazana benamahloni okupheka 
kungaphekwa balala ngesinkwa nopholoni. Nasemnyango 
kwalalwa kungavaliwe, kwazise nokuthi nezingane 
ezazisemadlangaleni ayengaphandle kwaze kwasa 
ziphuma zingena lapha endlini. 

NgeSonto kwasa kubhocobele wonke umuntu 
kwaMaMlambo. Okwakudabukisa kakhulu ubhuzane 
lwezingane olwalulala emijondolo, lunganakwe muntu. 
Kwakusa luzibonele njengabantwana benyoka. 
NangeSonto kwakusenje, base begcwele umgwaqo, 

52 


abanye belambile, besayoba yinkathazo kwabanye 
ezitolo. 

UMaZondi esemlandile uDubazana, kwahlalwa kosofa 
endlini yokuphumula. Baziswa ngemithetho yekhaya 
elalingenamithetho. 

“Bantu bakwaDubazana,” kwakuthatha yena 
uMaMlambo etshekise ikhanda ebhucabhuca 
izandla, “ayikho imithetho engako engibona ukuthi 
kufanele nginazise yona.” Wanqekuzisa ikhanda 
eshaywa yintwabi yebhabhalazi. “Asazi–ke ukuthi 
lapho ebeniqashe khona benimisa kanjani. Nokho– 
ke, njengoba nazi nangakini, yilowo nalowo muzi 
unemithetho yakhona.” Yashaya futhi intwabi 
yaphindelela. “Lapha ekhaya, okokuqala nje, 
akuphekelwa emakamelweni ngoba uma ngingavuma 
lokho kungasho ukuthi amakamelo awahlale ependwa 
nsuku zonke. Okwesibili–ke, siba … e … e …” Yashaya 
futhi intwabi waze wagonyuluka uMaMlambo wabamba 
umlomo. “Ewu, yaze yangibulala intwabi webakithi!” 

“Kanti isuke isimemeza izinto zokuyehlisa uma 
isibhilite kanje?” Washo uDubazana ehleka kancane. 

“Ungasashongo mntanomuntu. Ake ngithi habu 
amanzi.” Waphumela ephasijini. Uye lowaya eyongena 
ekamelweni lakhe elase ligcwele amadodakazi ethela 
ezingilazini ethi ayekhipha obangayizolo. Amthelela 
naye, washayela phezulu kwahlasimula umzimba, 
wayesebuyela khona koDubazana. 

53 


“Sengehlisile ngamanzi. Asiqhubekeni. Konje 
sigcinephi?” 

“Intwabi iwuqoqoda uqhoqhoqho uma kwenzenjani?” 
Wambuka ngamehlo ayekhathele, nayesanda kwehlisa 
ngakho intwabi kuvusa obangayizolo. “Musa ukuganga 
wena mfana. Ngiyakuyeka nje ngoba ngiseza kuwo 
umthetho othi umninimuzi uyahlonishwa.” 

“Ayidle izibekele mama.” 

“O, umthetho wesibili,” Yaphinda intwabi yashaya 
yavamela waze wagonyuluka uMaMlambo. “Umthetho 
wesibili uthi lapha ekhaya akukho siqashi. Sonke siba 
mndeni munye. Nasebhodweni ngokunjalo, siba bhodwe 
linye. Noma siphaka futhi, siyoncuzululelana. Akekho 
odlela emakamelweni yedwa. Okufike kube kuhle–ke 
ukuthi lapha ekhaya akukho ukudla esingakudli.” 

Wahleka kancane futhi uDubazana. 

“Mfana, ngikuthole uhluphekile esibhedlela, manje 
usuyangihleka. Awusho–ke, uhlekani?” 

“Phinde, mama wekhaya, angihleki wena. Indaba 
yebhodwe engikhumbuza umnumzane womuzi ebesiqashe 
kuwo. Wathi kwakhe kuphekwa bhodwe linye. Uma 
kodwa seziya emalini, hoqo isandla.” 

“Ngiyeke ngengonyama yempohlo ebigwavumela 
umkakho. Ngicela wamukele lokhu engikutshela khona, 
ungaphikisani nalutho ngoba uma uphikisana nentando 
yami kulo muzi, uphuma ngesango. NoMlangeni ugcwele 
izintaba nje, ngakho ukungalaleli lokhu kwenu. Ngibeke 
u–a, abeke u–e; ngibeke u–i abeke u–o; ngibeke u–u 
aqhubeke abeke u–aa; ngibeke u–ee, agcine esebeka u–iii 
kubi kwethu! Engisho–ke ukuthi bathi abelungu, uma 

54 


useRoma kufanele wenze njengoba namaRoma enza, 
uphile ngokwemithetho yakhona.” 

“O, hhe, kodwa uthi ngizosikhumbula sonke lesi sizwe 
engisizele.” Wazenwaya ubuso. “Ake ngilande abazali 
babo bazozibalela bona.” Lacu, wasukuma waphephukela 
ekamelweni, wabuya nawo wonke amadodakazi akhe. 
Wahlala, wawamisa aklela phambi kwabo. 

“Konje izolo umbonile uThandabani?” Wavuma 
uDubazana. 

“Thandabani, awumtshele–ke ukuthi unezingane 
ezingaki ukuze kungabibikho ngane ekhala ngokuthi 
ayiphakelwanga ngoba bengayazi abakwaDubazana.” 

“O, mama, ezami ziyisishiyagalombili nabazukulu 
abahlanu.” 

“I!” Waquma uDubazana. 

Wambuza ngokunengwa uMaMlambo wathi, 
“Uqunyiswa yini manje?” 

“Qha, mame wekhaya ngimangazwa elabazukulu 
abahlanu uThandabani ebukeka esemncane kangaka.” 

“O, bhuti, kanti baningi nje ngoba amadodakazi 
amabili azibula ngamakhosi, enye yase yengeza 
ngomntwana oyedwa.” 

“O, okusho ukuthi ngakuwena singabala amapuleti 
ayishumi nane?” 

“Impela mfowethu,” wavuma ngokuzithoba 
uThandabani. 

“Owesibili–ke uFunani. Mtshele ezakho nawe Funani.” 

“Kungcono mama ngoba ezami aziziningi kakhulu. 
Ziyisithupha nje kuphela nabazukulu abathathu, 
mfowethu.” 

55 


“I! Okusho ukuthi singabala ishumi lamapuleti.” 

“Sesinamapuleti angamashumi amabili nanhlanu uma 
sihlanganisa nomama wekhaya. Angazi noma usekhona 
yini omunye?” 

Ngokuhluthuka kwenhliziyo uMaMlambo wathi, 
“Awusho ezakho nawe Lindeni!” 

KuLindeni zazinhlanu nomzukulu oyedwa. 

“Amapuleti asengamashumi amathathu nambili. Ake 
sizwe abanye?” 

“Awusho Ntozami?” Washo unina wabipha wabheka 
le. KuNtozami zaziyisithupha kuphela. Kulesi sithupha 
munye kuphela owayesakhulelwe. 

Waqhubeka nesibalo uDubazana. “Amapuleti 
asengamashumi amathathu nesishiyagalolunye kuphela.” 

“Swidilami, vala ngezakho.” 

Zazintathu kuphela kuSwidilami. 

“Okusho ukuthi esewonke amapuleti akwaMlangeni 
angamashumi amane nantathu. Sesisonke singamashumi 
amane nesikhombisa.” 

“Impela Dubazana.” Wabheka amadodakazi 
wathi, “Seningahamba–ke bantabami, sekulungile.” 
Wawabuyisela kuDubazana amehlo wathi, “Ngithi 
sesiqedile–ke Dubazana. Ungakhathazeki ngemali, 
sizohlanganisa.” Yashaya intwabi. “Ake ngiyokwehlisa.” 
Waphuma wabashiya bekulowo mnyama nomkakhe. 

Kuphele nayesozwaneni koDubazana, balandelana 
njengababefelwe nomkakhe, bayongena ekamelweni 
abafika kulo bahlala bathi khovololo, embhedeni, 
balinganisana. 

“Uyazi–ke, Dubazana, ngaphelelwa amandla. 
Impela uma useyisiqashi usuke ungelutho. Uma 
ngikhumbula kahle, kuwo wonke amakamelo esesike 

56 


saqasha kuwo, siyaxhashazwa. Intela esiyikhokha 
ngekamelo ingaphezulu kumbe ngokuphindiwe nentela 
yendlu yonke. Bonke bathi akuphekwe ngabhodwe 
linye bangakhokhi. Okusho ukuthi wonke amandla 
akho aphelela ekondleni abaninimizi, wena uphethe 
ungasakwazi ngisho ukwakha iqhugwane lodwa leli.” 

“Akukho phela okunye okungabuye kwenziwe Dubazana. 
Okungale kwalokho yithina esizobulawa yindlala wena 
wondla izingane zamanye amadoda.” 

Ngokwenyuka kwelanga uMaZondi wawacela 
kumninimuzi amasentshana okupheka. Sekumi 
amabhodlela ejamelene nabo bonke ababezibize 
ngabazali, uMaZondi wabukwa ngamehlo ayezingxemu, 
wanikwa iziwehle zamasenti ayemdaka ayengahlangani 
ngisho ukuthenga isinkwa sodwa lesi. Bakhipha 
eyabo noDubazana, wahamba eyothenga amaqanda 
ezethembisa ukuthi kumbe babezoshayeka. Wabuya 
waphaka waphelela emapuletini ayengamashumi 
amabili, washiya kanjalo wayodlela ekamelweni 
nabakwakhe. 

Ukuthi ubani owayedlile nowayengadlile, akabonanga. 
Nokho, wezwakala umsindo ukudla sekudonsiswana 
ngakho kubangwa abazali nabantababo. Namapuleti 
ayebangwa ayephunyuka kwabanye akhale phansi. 
Abambona kahle ebaleka ethi uyodlula emjondolo, 
umthamo ugcwele umlomo, umfanyana owayesejahwa 
yiqulu lezingane ezamkhela zamkhwelela zimndondonya. 
Ezinye zamqhoqhobala zipitshiza wona umthamo 

57 


ezazilwa nokuwukhipha. Ngemuva kwalokho zafinyelela 

Lathi liyophela isonto izintokazi zalapha ekhaya 
zonke zase zikhala ngoZwelisha sengathi kwase kwaba 
kudala zamejwayela. Nantambama zazibangisana ngaye 
zimbizela ukhasino, okwakuyisenzo esasimxhopha 
umoya uMaZondi owayengakwazi kudlala nakhasino 
lowo. Enganakile uDubazana lapha endlini waba 
umdonsiswano wesimame. Umkakhe wayemnxusa 
ukuba bazivalele ekamelweni, izintokazi zimhlabekise 
ngokumdonsela kuwo ukhasino edaningilumu. 
UMaMlambo yena wayebhoke ngevangeli lokuba 
angambizi ngoMaMlambo, kepha ngo “Sis’ uThiza.” 

Kwakungase kumdidise uDubazana empilweni yakhe 
ukuba yena yedwa kule ndlu ayothi dlwa, phakathi 
kwabesimame ababebahle bonke. Phakathi nesonto, 
uma kwenzeke utshwala ababa namandla lapha ekhaya, 
ayethi lapho esebuyisa egazini amadodakazi kumcacele 
ukuthi wonke ayeyizintokazi ngempela. Kwakungathi 
uma zithola amadoda anothando olunamandla 
okuziphephisa ophuzweni, zibe amakhosikazi emizi yawo 
owawungaziqhayisa ngawo. 

Enamahlonyana uDubazana ngokuba yimpethu 
yengxabano phakathi komkakhe nomndeni walapha, 
wazama ukuncelisa amawele. Nalapho kukhasino 
kwabuye kwahlaluka ukuthi izintokazi zakwaMlangeni 
zizodwa zazibangisana ngaye, ikakhulukazi oNtozami 
noSwidilami. UNtozami yena wayehluleka nokufihla. 
Noma nini lapho kudlalwa, eba wuphathini kaDubazana 
ayembiza ngoZweli. Kancane kancane waba uZweli 

58 


kaNtozami; waba uZwelami kuSwidilami. 

“Ntozami!” 

“Yidla Zweli! Yidla!” Wayeze agxume ambambe. Khona 
uma sebenqobile, babethakasa aze amange. 

Wayebambana nobani pho? Wayeyintokazi uNtozami. 
Engamunwe, ezothile, enobuso obabubujana, kanti nginjalo 
nje, ngimile, ngikhona. Wayenalawo mehlo akhe ayensundu 
ayemthapha uDubazana ashiye imibuzo ingaphenduliwe. 

“Zwelami!” 

“Swidilami.” 

“Kusinwa kudedelwana phela. Yimina manje 
uphathina wakho.” Wayekhanya uSwidilami, enesitho 
nomnyovu wokhalo. Bonke, njengonina, babebuka 
ngalawo mahlonyana nje. Wayewabona kahle sekudlalwa 
uDubazana, ngoba phela kukhasino kushaywana ngawo 
amehlo. 

“Zwelami bandla, yidla! Hlaba ishumi lezinkomo leli!” 

“Sengilishwabadele Swidilami!” 

Ngale ekamelweni wayesuke elalele njalo uMaZondi, 
elele engalele. Ngesikhathi bona begxuma bethi 
banqobile, eyakhe inhliziyo yayidla amalangabi. Kwala 
ngabusuku thize. Bathi besatshelana ngamehlo ukuthi 
ubani owayezokudla izinkomo zabanye etafuleni, kanti 
kade emile ebabuka noNtozami. Bethuka ngoMaZondi 
esecela umyeni wakhe uxolo qede ephenduka ebuyela 
ekamelweni. 

Walandela uDubazana, wahlala embhedeni, walithetha 
libomvu. 

“Angazi noma Dubazana, ukuhlekisa ngami yini. 
Okokuqala nje ukuthi unguyise wezingane, kodwa ubizwe 
ngoZweli noZwelami mina engingakubizi nangaye, 

59 


kusukelaphi? Okwesibili, unyoko lona uMaMlambo 
usuwuthathaphi umkhuba wokumbiza ngo ‘Sis’ uThiza’? Uze 
wazi negama lakhe nje, nisuke nitshelana nikuphi ngasese?” 

“Ungichazele ukuthi niyezwana?” Wavala amehlo 
ngezandla, wakhala mi ebalisa. “Ngithini phela mina 
uma wena izintombi zakho usuzibiza phambi kwami 
ngoNtozakho noSwidilami? Kanti mangaki amaswidi 
osunawo lapha endlini?” 

“Nina kaMakhosazana, uyazi nje nawe ukuthi uwena 
kuphela lapha emhlabeni untozami noswidilami. Laba 
oNtozami noSwidilami balapha ekhaya, oNtozami 
noSwidilami ngamagama nje kuphela.” 

“Namanje usaphinda futhi uthi oNtozakho 
noSwidilakho?” Wakhala waze wavevezela. “Mina yonke 
indawo lapho sisuka khona bengikuvikela, kodwa wena 
usudayisa ngami ezitheni zami uzibiza ngamaswidi akho 
omkhuhlane.” 

“Nkosi yami, bandla nina kaMakhosazana angizange. 
Futhi akuzona izinto zami namaswidi ami. Izinto 
zikanina namaswidi kayise abazethela wona ngingekho 
nokuba khona lapho. Uma futhi ngithi ngibabiza 
ngoNtozakho noSwidilakho bazosuke basenze inhlekisa 
kakhulu.” 

“Ngiyambona noNtozami osekubiza ngoZweli. Lokhu 
okuwuSwidilami kuze kujobelele ngokuthi Zwelami pho!” 

“Uyazi–ke, angisazi ngempela manje ukuthi kufanele 
ngenze njani?” 

“Kanti musa ukudideka ngoba usufike emzini 
onezintonjana zotshwala. Mina ngazi ukuthi thina 
nawe sibambisene osizini. Ngakho–ke hlukana 
namantombazane sihlale nawe kuleli kamelo lethu 
esiliqashele umshado.” 

60 

Ekwenzeni kwakhe konke uDubazana wayezama 
ukukugwema okwakumdonsela ekubeni achithekelwe 
umuzi. Wayezama ukwenza njengoba wayetshelwa 
umkakhe. Zathi noma sezimbizela ukhasino izintokazi, 
wabika imbiba wabika ibuzi. Okwahlala kuyinkinga 
yikho ukubiza amagama oNtozami noSwidilami. Wayeze 
azibuze uma eseyedwa uDubazana ukuthi kazi yini 
eyayenze abakwaMlangeni izingane zabo ezintathu 
zokuqala bazethe ngamagama anemibuzo, ezimbili zibe 
nayizidlaliso. Esazibuza eziphendula, nababenamagama 
ayimibuzo bawenza inkinga kuye sengathi babetshelene. 
Empeleni bona babesophe ukushaya inhliziyo yalo mkakhe 
ababecabanga ukuthi wayesehlala equviswe yisikhwele. 
Wathi ubiza uThandabani impendulo yaphuma iqhasha, 
ithi, “Wena!” 

“Ngifuna wena sithandwa sami.” 

“Lindeni!” Wasabela noLindeni ethi, “Ngilindele wena 
phela mntakwethu!” 

“Uyazizwa izinto zakho zingiqholoshela emzini 
kanina ngoba zilwa nokukwenza isigqila sokuzondlela 
lo mhlambi wazo?” Nomkakhe ngale ekamelweni 
wayebhodlela kuye. “Impela emhlabeni uma ungenamuzi 
awunasithunzi.” Wasikhihla. 

Kwakuseyize okwamagama nezimpendulo. 
Okwakusazowuzamazamisa umuzi kaDubazana 
okwenzeka kungoLwesine ngehora leshumi nanye 
kusihlwa ephuma emsebenzini. Wathi lapho engqongqoza 
ekhishini umnyango wakhona wavuleka sengathi ukhona 
owayekade emlindele. Wammemeza ehleba ethi akangene 
ngokushesha. Kwaba ukungena nje kukaDubazana 
emnyameni wekhishi, intokazi yasheshisa imuthi manqa, 
manqa ngezindebe ezihlathini nasezindebeni ihleba ithi, 

61 


“Angazi ukuthi ngenziwa yini Zweli. Nginesizungu nje 
sakho.” 

“Nk …, Nkosi yami, izinto sezajika ezweni. Amakati 
asebalekela amagundane.” Wahleba naye uNtozami 
engena egulukudela engutsheni edaningilumu. Wathi 
engena ekhishini uMaZondi, umyeni wakhe wayeseshuda 
emnyango. Waphenduka nekhandlela emholela 
ekamelweni. 

“Umuntu wafa ukuphuma ebusuku!” Wayesho 
uDubazana ehlala embhedeni ekhotha udebe lwangezansi 
qede egwinya amathe. 

“Kunjani, kunambitheka kamnanjana emlonyeni, hhe? 
Ukhotha unambithe uze ucimeze.” 

Wethuka uDubazana, wahlahla amehlo ethi, 
“Kumnanjana uma kwenzenjani?” 

Umkakhe embuka ngeso lengwe yebelwe amawundlu, 
wambuza wathi, “Dubazana, ngisacela uke ukhulume 
iqiniso kanye nje selokhu safika lapha kwaMaMlambo. 
Ubani okuvulele emnyango?” 

“Mina bengicabanga ukuthi uwena ngoba 
ngingqongqoze kuleli fasitela qede wavuleka umnyango 
wekhishi.” Walukhotha futhi udebe olungezansi. 

“Unambitha awuqedi nkunzi. Kuhlale kuthiwa 
kukhona eManzimtoti nje, namhlanje mina ngizalelwe 
undebezimtoti. Dubazana, nkosi yami bandla, ngicela 
ungitshele, ubani okuqabulile?” 

“Ongiqabulephi?” Wabutha izinhlonze wazidla udebe 
futhi. 

“Ungaze ulimunce uliqede izibithi.” Wavula isikhwama 
sakhe wabuya nesibuko, wamnika. “Mina, awuzibuke 
ukuthi unjani.” 

62 

Wasemukela uDubazana, wazibuka. Akawakholwanga 
amehlo akhe. Isigcobisamlomo sasithe bhade ezihlathini 
zakhe silobe izindebe. Nowakhe umlomo wawubomvu 
tebhu. Ngawo umlomo obomvu wakhamisa njalo ezibuka. 

“Umyalezo wenhliziyo okuphi kodwa?” Wabuza 
uDubazana ezibuka ihembe esifubeni. Wayengabonanga 
ngempela ukuthi uNtozami wayezibhadeke nini izindebe 
lapha. Nokho konke kwakwenzeke ngokuphazima kweso. 
Ehembeni lakhe elaliluhlaza, phezu kwayo impela 
inhliziyo zazithe bhade izindebe ezibomvu, intokazi ize 
yambhansela nangokumgcoba indlebe. 

“Angingabazi nakungabaza ukuthi imisebenzi 
kaNtozakho lena uma kungeyona ekaSwidilakho. 
Uma ngabe awusho ukuthi ubani, ngizohamba manje 
ngibembule izingutshana lezi abalele ngazo, ngibabuke 
imilomo.” 

“Ngicela ungakwenzi nina kaMakhosazana.” 
Wamncenga. 

“Uvuna amantombazane edlala ngami ngiyinkosikazi? 
Bahlale bekwenza kubalungela!” Wahalazelela emnyango. 

“Ngicela wehlise umoya mkami.” Wambamba ngengalo 
esethi uyaphuma. “NesiZulu siyasho sithi ithi ingahamba 
idle udaka. Sihambile thina nawe. Noma kubuhlungu 
ngicela uthalalise. Nami, ngisho noma ngabe ngiyazi 
ukuthi ubani ongiqabulile, ngeke ngimveze ngoba ngiyazi 
ukuthi inhliziyo ayiphakelwa. Ungasuke umlwise, 
siphelelwe yindawo yokuhlala khona manje kusebusuku 
nje.” 

“Uqonde ukuthi indawo yokuhlala angiyincenge 
ngokulahlekelwa yisithunzi sami nokwenziwa inhlekisa?” 

63 

“Kuyaye kube njalo uma ungenamuzi MaZondi. 
Usukhohliwe yini ukuthi nawe kwase kukaningi 
uSilangwe ezibika, ekubamba, kodwa ungifihlele ngoba 
ubona ukuthi sasingase sixabane, siphelelwe nayindawo 
yokuhlala? Thina osekusifanele ukuba sifune ikamelo 
bayosichutha phambili.” Wamehlisa ethi uyabhilita, waze 
wathamba wahlala embhedeni wakhala. 

Ewezwa la mazwi emthinta uDubazana, wathula 
ecabanga edla udebe olungezansi. Enganakile ukuthi 
ngahle ukuba wayesenza icala, wenyukela kolungenhla, 
walukhotha nalo. Wambuka umkakhe, wathi, “Mina 
Dubazana ngangiyaye ngixabane noSilangwe uma 
engibhansa. Kuwena kodwa ngibona sengathi kumnandi 
ukuqatshulwa oNtozakho noSwidilakho.” 

“Kodwa nina kaMakhosazana ungasho kanjani 
ukuthi kumnandi ukuqatshulwa yintombi unenkosikazi? 
Wadlala ngami nje! Wenziwa ukuthi awukwazi ukungena 
enhliziyweni yami uzizwele ukuthi kubuhlungu kanjani 
ngithule nje.” 

“Qha, angenziwa yilokho. Kade ngikubuka umuncana 
nodebe olungezansi. Usuwuqedile–ke lowo shatini manje, 
usukhwelele olungenhla ngoba phela nakhu amaswidi 
amnandi oSwidilakho. Noma uthi ithi ingahamba 
idle udaka nje, mina angiboni ukuthi ukudla udaka 
ukuzidlela iruji.” 

“Bese ngikhohliwe MaZondi. Ake ngiyogeza endlini 

64 

encane.” Wasukuma wavula umnyango, walunguza, 
wayesephenduka ebheka umkakhe esethi, “Ngicela 
ungiphelezele Thuleleni bangaze bangiphinde.” 

Baphelezelana bangena endlini encane. Wezwakala 
nompompi amanzi ekhala endishini esegeza 
uDubazana. Zingaphansi kwezingubo, zilalele izintokazi 
zakwaMlangeni, zaqhumuka zifa yinsini. 

65 


6 
nesonto kwaMaMlambo utshwala babuyinkinga. 
Ngezimpelasonto, kusukela ngoLwesihlanu kuze kube 
yiSonto phakathi kwamabili babuphenduka isifo. 
Inhlekelele yengozi abakwaDubazana ababeyibona 
bengakayiboni abakwaMlangeni yayidalwa abanye 
besilisa ababephuze nonina bezingane abase bezihlinzela 
ezibini. Kwase kukaningana oMaZondi noDubazana 
belamela amadoda ayeseqinile impela encike ezindongeni 
zemijondolo namadodakazi oThandabani. Ngaleso sikhathi 
ugogo nonina bezingane babesuke bengasabonisisi 
kahle. Uma izingane ngesinye isikhathi sezibonakala 
emathunzini nabanye ababaziwa bengamasoka onina, 
kwakugcina kungasaqondakali ukuthi kazi–ke kulezo 
ezase zisoleka umunwe wawukhomba bani. 

AbakwaDubazana bazizwa beqhaqhazela ngo– 
Makhosazana owayesehlosile. Bamelusa, abamvumela 
nokuba adlale nezingane zaleli khaya. Kwalokho 
kumkhipha kwabo inyumbazane, kwabenyelisa onina 
abakuthatha njengokucwasa abantababo. 

Izinga lotshwala lapha ekhaya lathi kanti selivele 

lenyukile, laqhwakela ezicongweni ngokufika komnumzane 

othile okwakuthiwa uMaqhobozela Qumbisa. Wayehamba 
ngonyonyovu locekeceke lwemoto ewuhlobo lwe–BMW 
eyayisiliva okwakumpunga, ibocoke kaningana 
emzimbeni. Yayihhudleke kudlekile. OkaQumbisa 
wayethulwe kuDubazana nguMaMlambo owayemchaze 
ngokuthi wayeyisoka lakhe elase limethembise umendo. 

66 

Ngokulanda kwakhe uQumbisa wayenebhodlelasitolo 
khona eMlazi, esanda kwehlukanisa nomkakhe. 

UMaqhobozela wayevama ukutheleka kusihlwa 
kwaMaMlambo esevalile emsebenzini. Ukuthi kwakonakele 
wawubona ngayo imoto ibhensile, ngemuva ilayishe 
amabhodlela. Wayehla uQumbisa elungise okwewundlu, 
angene kuphuzwe, kusale utshwala, kugingqike izigingqane 
phansi. Kwakuba yilapho–ke isimo ayefike eyiso 
uQumbisa esasifike siguquke khona, akhule ngemizuzu 
angabe esaba yiwundlu. Wayeba isilwanyazane. Ikhanda 
ayengene elikame kahle, wayelihlikihla, alinikine, 
alihlikize. Wayebalisa angaqedi ngezinsizi zomhlaba. 
Esikhundleni sokuba benoMaMlambo baduduzane 
ngokubhidlikelwa yimizi, babebudla qede baklolodelane. 
UQumbisa wayeze ahlale athi khovololo, abambe 
isihlathi uma esebalisa ngomkakhe uMaZamisa ayethi 
wayemkhumbulela ukumgcina ehlanzekile, engalibali 
nokuthi wayenesisu. Ehlabeka uMaMlambo naye 
wayemncoma angaconsi phansi uMlangeni ngokuthi, 
nakuba wayenenkani yesele, kodwa wayengcono ngoba 
wayengakhaliswa wutshwala. Isigcino kwakuvama ukuba 
uMaMlambo aqukulwe angeniswe ekamelweni lakhe, 
abashiye bezigingqikela edaningilumu abanye. Yebo, 
wayengenisile kwaMlangeni umfo kaQumbisa. Ukusukela 

67 

eMsombulukweni kuya eMsombulukweni babuhlala 
bungangamanzi okuphala izikhumba. 

Kwenzeka–ke ukuba kuthi ngaMgqibelo thize ebusuku, 
uDubazana abambe i–ova. Wangena kusihlwa, eyoze 
ashayise kusile. Wabaqhatha uMaqhobozela namabhodlela, 
baphuza baphelelwa yingqondo. Kwakungawo futhi lo 
Mgqibelo lapho uMakhosazana waphaphama khona 
ebusuku washiya unina ezumekile waya endlini encane. 
Wahamba umlibe. Unina wavuka wampampa emfuna — 
do. Wamthungatha endlini encane. Endlini yokuphumula 
abesilisa nabesimame wabafica bengalele, befile. Wabuza, 
waphendulwa wukuhonqa. Kwakulelwe kungavaliwe. 
Waphuma wazungeza indlu nemijondolo. Lutho. 

“Umntanami ngabe udliwe yinja uyinyama yini? 
Makhosazana!” Wamemeza esekhala eyedwana 
emnyameni. Wayesesaba nokuthi kumbe wayephume 
esebuthongweni weduka okhuhleni lokuhlwa. Eselahlela, 
watholoza wayongqongqoza ekamelweni likaMaMlambo. 
Akekho owasabela. Kuphela kwezwakala ukuhudulwa 
kwezikhumba. Wasidudula isivalo savuleka. Habe! 
Yiziga yini! UMaqhobozela wayehlezi esihlalweni 
egone uMakhosazana owayethuthumela, ehlengezela 
izinyembezi. Phansi kwakusakazeke amaphepha aluhlaza 
ayeyikhulu lamarandi. 

68 

“Hhawu, Nkosi yami! Kodwa baba umdala kangaka!” 
UMaZondi emhlonipha uQumbisa wesaba ngisho 
ukumphatha ngezandla. Wasimze wakhala wathwala 
izandla esiphundu. 

Kwaba yilapho uMakhosazana ekhala oma. Wambutha 
unina emthela ngezinyembezi naye ebuza ethi, “Ukwenzani 
Makhosazana?” 

“Ungithumbe ngiphuma endlini encane mama …” 

Wasukuma uMaqhobozela, wema watholoza ebelethe 
izandla ethi, “Mashwa mani–ke lana angehlelayo!” 

Belu uMaMlambo wayesalele obokufa, ehonqa aze 
anambithe amathe. Ngokwenyuka kwamazwi baphaphama 
nababesedaningilumu nasekhishini bayogcwala 
ekamelweni lamachilo. 

“Yini, kwenzenjani Qumbisa?” UThandabani wambuza 
ethwele amehlo ayebomvu. 

“Naba bayangisukela bayangilwisa.” Weneka izandla 
ebakhomba. 

Wathi uMaZondi, “Waphosisa kanje baba umdala. 
Sikusukela uma wenzeni?” 

“Njengoba ningethwesa icala engingalazi nje.” 

ULindeni waliphakamisa izwi ethi, “Qumbisa, khuluma 
wenzeni?” 

“Yithi abakutshele bona, mina ke ngizokuchazela.” 

Ngokukhulu ukumeya nokumnengwa uMaZondi, 
uThandabani wambuka wambuza ethi, “Nimenzani 
uQumbisa emdala kangaka kunani?” 

“Asimenzanga lutho uQumbisa. Uyena osigilela iziga 
simethemba.” UMaZondi wayilanda indaba, wadedela 
uMakhosazana owayizeka ukusuka nokuhlala. 

Amehlo abomvu kaThandabani aguqukela kuQumbisa, 

69 

ambuka awaze aqina lapho ebuza ethi, “Baqinisile 
Qumbisa?” 

“Nabo phela bathi ukwenzile.” Kwakusho uFunani. 

Enambuza uQumbisa washaya ungqimphothwe ebeka 
naye olwakhe uhlangothi lwendaba. “Ngiphume lapha 
ekamelweni ngithi ngiyochitha amanzi. Uma ngivula 
isivalo sendlu encane ngithi ngiyaphuma, uvuleke 
kancane umnyango wekamelo elihlala umalokazana lona 
osengibheca. Ngiqale ngethuswe ukungikhiphela kwakhe 
ulimi enyalizisa okwemamba. Kusenjalo, angiqhwebele 
ekamelweni lakhe. Ngimhloniphe bantabami umntanami, 
ngingene kanti sengizigwaza ngowami. Kube ukungena 
kwami nje angethele insumansumane ngimdala ngingaka. 
Ungehle ngaphezulu bantabami engibuza ukuthi yini ngibe 
yisiduphunga kangaka ngiyeke yena emuhle njengoba enje, 
imali yami ngiyidle noxamu bezidakwa. Waqhubeka esho 
nokuthi ubesezwile ukuthi ngehlukanisile, ngisele nomuzi 
ngedwa. Wathi ukuba bekuya ngaye yena ubezowulaxaza lo 
xamu wendojeyana yakhe engenamuzi, ayongigana.” 

Wakhala uMaZondi ethi, “Baba, uyangiqambela. 
Angizange ngikusho konke lokho.” 

“Mntanami, ngesikhathi uqephuza ulanda 
amanga aluhlaza angizange mina ngikunqume ulimi. 
Ngikuhloniphile nje waze wayiphetha imbenge yakho. 
Wena–ke, ngokukhulu ukungeya, ungixubha ngisadla.” 

“Kodwa …” 

“Shikh–i!” UFunani owayemkhuzisa okwenkukhu 
uMaZondi. “Awuthule wena ngcwelengcwele ndini sizwe 
ezakho!” 

70 


Esasikhihla uMaZondi waqhubeka uQumbisa ethi, 
“Umoya wami ngiwuzwe wehla uma ethi imali yami 
ngiyidla nohonani wengulube.” Washo ephenduka 
ekhomba uMaMlambo owazihudula wazisheshisa 
izikhumba eshaya namakhala. 

“Akagcinanga ngokukhuluma,” kuqhuba uQumbisa. 
“Ungichukuluza sengimdala kangaka. Uyasuka lapho 
uthi angimnike amakhulu amahlanu amarandi engithe 
uma ngenqaba wavusa le ngane. Ngokucaca kokuthi 
ubefuna ukulifela amathe igama lami laziwa kangaka 
ngibaleke angaphunyuka njengoba ngingenisane nabo 
kuleli kamelo eyifuna ngabomvu imali. Ubelokhu 
engisolile ngokudlala ngayo ngokuyidla nakade 
ebabiza ngoxovudaka abayini. Kwale sengizikhulula 
ngokumxosha ngokumnika nawa amarandi ayikhulu, 
phinde wawasakaza njengoba nizibonela nje nani.” 

Izintombi zakwaMlambo nabangane bazo, utshwala 
busagcwele igazi, azilucubungulanga udaba. Zamhlohloloza 
uMaZondi zanikezelana ngaye zimnephula ziqhakambisa 
elokwethukwa ngoxovudaka kunamanyala ayegilwe 
wuQumbisa. 

“Ake sibone ukuthi nalo ngcwelengcwele wengelosi 
yakhe ugcwelezwe njengoba usho yini.” Washo uLindeni 
elekelelana nodadewabo oThandabani noFunani. Sengathi 
babetshelene bamcaphunisa okwephepha uMakhosazana 
bamjika embhedeni, qede baneka izandla. Wanqekuzisa 
ikhanda wahleka uMaqhobozela ezwa uthotholwane 
wokukhululwa emahlazweni. 

UMaZondi esathi uphuthuma ukucosha izingubo, 
bamjikela oFunani. Wazinqaka qede wayidonsa indodakazi 
enqamula nayo naphakathi kwabesilisa ababampansa 

71 


bebaphelezela ngohleko namagama anohlalwana. 

Uyise owathi engena ekuseni ingane yayisikhale 
yaze yanesilokozane, yamthela ngemvula yezinyembezi. 
Wabasathe uDubazana uyabuza ukuthi kwakonakalephi, 
bobabili oMakhosazana nonina abakwazi ukumchazela 
amazwi eswakeme emvimbini weminjunju yenhliziyo. 
Ukuthi kwakunomonakalo owawenzekile uDubazana 
waze wezwa ngokuvutha kwezintombi zakwaMlangeni 
ezamfica ekamelweni esabuza kukhalwa. Zazishaya 
izifuba zicela ukuba aye edaningilumu ayokuzwa 
inkohlakalo eyayisale yenziwa umkakhe nendodakazi. 

UDubazana nabakwakhe bahlala bonke phansi 
edaningilumu njengoba ezihlalweni kwakugcwele 
abasekhaya nabangane. OMakhosazana nonina 
balubeka olwabo uhlangothi lwendaba. Namadodakazi 
akwaMlangeni akubeka ayekuzwe ngoMaqhoboza, 
emkhomba emkhombile uMaZondi ngezinhlamba 
okwakuthiwa wayezithuke ngazo nonina. 
NaMaqhobozela lowo wayengasabonwa, enyenye ngovivi 
lokusa. Nokho, ayesasele emaningi amabhodlela obhiya 
nogologo ayefike nawo ngayizolo. Kwakukhulunywa nje 
kuphuzwa. 

UMaMlambo yena wayehlezi njengesihambi 
kusofa, ethe khovololo, ebambe isihlathi ngesandla 
esasivevezela. Wayeyeshwama yonke le ndaba. Noma 
kunjalo, wayethule nje, wayebilela ngaphakathi. 
Lalimngqangqisa elikahonqani wengulube. 

“Kodwa ingane ayilandi njengoba nilanda. Ingikhalela 

72 


ngokuthi ibigetshengwa umkhulu wayo.” Wayebeka 
ngomoya ophansi uDubazana ethonya intukuthelo 
nakuye. 

“Yebo Funani.” 

“Nisifunani nalo mkakho?” Wambuka isikhathi eside 
waze wahlengezela izinyembezi. “Wena sonke isikhathi 
uyehlulwa yilo mfazana wakho osewakudlisa ngazo zonke 
izinsila zakhe. Ubomnika imali emenelisayo ukuze apheze 
ukukhuthuza amadoda abanye. Mina sengikhathele 
uyena.” Wazesula zaminineka futhi. “Naphandle lapha 
sengizwile ukuthi uhamba esibiza ngezilambi ezondliwa 
umyeni wakhe. Umbona esephuma ibhodwe lakhe yedwa 
nje ngoba nakhu lezi zilambi eziyithi ziyakukhuthuza. 
Kungcono khona ukuba nivele niphume ngesango nisishiye 
nokuhlupheka kwethu.” 

“Mina usengiphakele ngazesutha izinhlamba zakhe.” 
Kwakugaxela uLindeni owayesanda kuyibeka phansi 
eyakhe ingilazi eyayisenegwebu. 

“Mina Dubazana bengithi ngiqashise umntanami 
lapha ekhaya. Bengingazi impela ukuthi ngifuye umna 
… umna …” Yabhilita intwabi. “Ngihlezi nomnakwethu 
ongibangisa kubantu abangizamela umuzi. Kunokuba–ke 
ngehlukane noMaqhobozela okumanje nje kuthokozwa 
ngaye lapha endlini, angehlukane nomuzi wakho mfana 
wami. Ngisize–ke mntanami uphume uphele naye lo 
mfazana wakho singakabambani nje ngezihluthu.” 

“Ngiphume kanjalo nje mama nengane 
ngingasamangalanga nakumangala emthethweni?” 

“Uyomangala phela kowakho umuzi mfana 

73 


wami, hhayi kulona wami!” Wasukuma wafingqa 

la magceke wangifica ngimsulwa. Ukuba umhambuma 

kwakho akungabi yisiqalekiso sami!” 

“Nomkani ashaywe abe mabokoboko kanje ngibe yitshe 
elingezwa buhlungu?” 

“Akashayangwa yimina umkakho mntanami. Ushaywe 
yinkohlakalo yakhe yokusethuka nokuyenga umuntu 
womuntu.” 

Baqala phansi futhi ubuwelewele, amadodakazi 
amathathu ayenamagama ayeyimibuzo nonina besho 
ababelithanda bashiye ababengalithandi kuMaZondi 
nenkosazana yakwakhe. Sekumnyama amehlo 
uDubazana wasukuma wababamba ngezingalo, wabahola 
wayozivalela nabo ekamelweni. Kwaba yisikhathi 
eside bemkhalela, naye ethule ebambe izinyembezi 
ngezinkophe. Ngale kwagcina kuxokozelwa, kuhlekwa, 
kuphuzwa. 

Kwakusemini enkulu lapho uDubazana 
owayenqekuzisa ikhanda ehlezi embhedeni elizwa 
sengathi wayesemaphusheni izwi lendoda eyayikhuleka. 
Isingenisiwe, wayizwa ibika usizi lwayo lokulala 
emigwaqweni, ikhulekela ikamelo, noma inxiwa nje 

74 

elalilingene umbhede. Wamuzwa noFunani ehleka 
olwezintombi emfuleni qede ethi, “Uyazi, mntanomuntu, 
unenhlanhla! Kodwa uphalaza ngonjani?” 

“Ngisho ngoba umuntu obenqwahe nekamelo lapha 
ekhaya uyaqoqa ngikhuluma nje. Lizoba liphume nobomvu 
mama. Akakhokhe ahambe ayolanda izimpahla.” 

OMaMlambo nala madodakazi akhe amathathu 
belekelelwa abangani. Bonke sebekhuluma 
beshwashwatha, bebuka ngayendwazile, nobala 
sebelukhotha belukhothile, bavumelana ngokuba 
baxoshwe abakwaDubazana. Nempela uFunani 
owayesehamba ebambelela ngezindonga wamlanda 
uDubazana. Waziswa nangaleyo ngqomondo yendoda 
yakwaQwabe eyayimhlikwe, ibuhwanqa buzidlubha. 
Watshelwa nokuthi uyena–ke okaQwabe nomndeni 
ababezolala ekamelweni ngokuhlwa okwakuza. 
Wakhokha washeshisa phambi kwakhe uQwabe. 
Wabasathe uyancenga uDubazana kwaba uyadulela nje. 

“Sengiyolanda izimpahla. Ngiyethemba–ke ukuthi 
nsizwa yakithi uzosala uqoqa.” 

“Angithi uyamuzwa?” UDubazana wayebuzwa 
uMaMlambo egexise ikhanda. 

“Ngiyezwa.” 

Wasukuma uDubazana waphephuka eseyoziqoqa 
engazi nokuthi wayeyozifaka kwamabani izimpahla. 

75 

7 
ntambama lalinesibhengubhengu somoya, 
ilokishi lishunqa izintuli ezibomvu ezazibukeka 
sengathi zazilixhophile ilanga elalilengele phezu 
kwezintaba. Namafu ayehlobe ngayo imikhwazi. 
UMaZondi wayelinganisene noMakhosazana nomshayeli 
emhlahlavini weveni owawudlikizela wonke sengathi 
wawuzovele uhlakazeke. Wayengezwa, engaboni nakuthi 
naveni leyo yayibathwele nje ibasusa emalangabini 
babeyogazingwa kwenjani imbuthuma. ODubazana 
noNkosana nebhungwana elalinensila ngisho ebusweni, 
lidatshukelwe emahlombe, babehlezi ngemuva, 

benamathele ewadilobhini, befifiyela. Konke uDubazana 

ayekubuka wayekubona kulotshwe usizi. 

Umshayeli, eyindoda eyayisemashumini ayisithupha 
nanhlanu eminyaka, elingene nje ngesidumbu, ezigqokele 
i–ovalolo eyayinamafutha azo izimoto, wayishintsha imoto 
waze wagxuma ingangeni egiyeni. Lathi lapho liyongena 
khona, washaya isikhwehlela wathi, “Safa yizintuli 
ezibomvu. Mina–ke angizwani nelanga nenyanga ebomvu 
ngoba umkhulu wayehlala engitshela ukuthi kusho impi. Ake 
nilibuke nje ilanga! Likhala igazi.” Ngobuso obabumnyama 
bunezezelwa nangamafutha, nentshebe eyayingakanyiwe, 
inezingubo, yababuka ingezwa mpendulo. Yethuka lapho 
oMaZondi nendodakazi beyibuka ngayekhala igazi 
qede beyithela ngomvimbi wezinyembezi. AkaMaZondi 
ayenemikhwazi yokuhlupheka nokushaywa. 

Njengoba umgwaqo ababehamba ngawo wawusunqamula 

76 

imijondolo, umshayeli wawelukisela kuyo amehlo. 
Wayebuka izimanga zalezi zindlu ezazakhyiwe 
ngamakhathoni otshwala besintu, ngothayela abase 
babola, ngodaka, nani nani okunye okwakungase kumiswe 
ngakho amadlangala. Imvamisa yalezi zindlu yayitshekile. 
Zaziminyene, emagcekeni kuxhutha. Lwalungabuzwa 
usizi, lufundwa kubantu abadala nezingane ezazibonakala 

kumangalise kuleso siminyaminya sezindlu ukuthi 
ompompi, imigwaqo nezindlu zangasese kwakungabonakali. 

Ibhungu elalihlezi noDubazana, lithunywe uyise ukuba 
liyobalayela umjondolo ayebaqashisela wona, layishaya 
inhloko yeveni eyayivele izibolele yaze yabhodloka. Yalisika 
isandla elasinikina sesivuza igazi. Wema umshayeli, 
lamchazela ukuba achezuke emgwaqeni. 

Nempela iveni yanhlanhlatha ezikhotheni yaye yema 
kuleso sibhicongo sempilo. ODubazana nebhungu behla, 
walandela nomshayeli. Ibhungu labaholela egcekeni 
elalinendlwana eyayiwuhhafudakana owawutshekile, 
wakhiwe ngodaka, wafulelwa ngothayedlana owawugqwalile, 
unezimbobo. Amafasitela ayemancanyana, engenangilazi, 
kungamapulangwe wodwa, ayemabili, ephahle 
umnyango owawutshekile, ucakathisiwe nje emafulemini. 
Kwakungahluthulelwe nakuhluthulelwa. 

Ibhungu elalizethule ngokuthi lalinguMkhumbane igama 
lalo, lasichiliza isivalo savuleka, bangena. Kwakungekho 
lutho phakathi olungako. Phansi kwakubomvu igazi. 
Lapha nalaphaya kwakunezinqamu zogwayi nensangu, 
namaphepha okhasino, onhliziyo nompukane. 

“Owu! Uthi umuntu uyolunga lapha ebingelelwa yigazi 
engena ngakho kodwa nje?” Wayebuza uDubazana eqikileka 
ethuka. 

“Kanti baba unganaki. Yizinto zakhona lapha emjondolo,” 

77 

kusho uMkhumbane engagqizi qakala. “Ngiyabona 
ukuthi izigebengu lezi bese zithole indlu yokushovela 
amaphepha. Kodwa–ke uma usungenile, ngeke zisondele.” 

“Kungcono ngoba uzofihla ikhanda endlini noma 

kuthiwa ayishudiwe,” kuphawula umshayeli. 

Kulo lonke usizi lwasemjondolo, baziduduza ngokuthi 
lwaluzoba ngcono kunababekubone emakamelweni. 
Njengoba lapha kwakungekho mfula nampompi 
ababengakha kuwo amanzi bageze igazi phansi, bazidiliza 
izimpahla evenini. Kwabanjiswana ngazo zibekwa 
phezu kwalo igazi. Selibomvana ilanga liwucezu ngale 
kwezintaba, yafulathela iveni ibashiya esidlavaleni. 

Alizange liye eziko ngalelo langa. Nasebusuku 
ukubuthi quthu pho! Ubusuku bonke indlu yayizungezwa 
abantu ababehhomuzela benxapha, bethetha, bethuka, 
bewundondonya nangezibhakela umjondolo. Kwasa 
abakwaDubazana behlezi bemaphaphu aphezulu. 

Ngokusa kokuqala besemjondolo, besaba ngisho 
ukuphumela emnyango sebebone omunye womakhelwane 
wabo owayengakwesokunxele. Kwakuwumuzi wezingane 
ezase zizelene. Ebaleni base bezibonile izingane 
ezintathu, kungamantombazane amabili nomfana 
oyedwa. Zonke zazomelele, zimiboqwana, zinezinwele 
ezazilele, zizinde, namapaklaklana ezisu. Zazihlubule, 
zilingana, zibukeka sengathi zazishiyana ngesikhathi 
esasingaphansi konyaka. Onina noyise, owesimame 
eseminyakeni eyayiyishumi nesishiyagalombili, owesilisa 
iyishumi nesishiyagalolunye, babeyizinti zokuvungula 
ezazisindwa amakhanda. Bobabili babengasebenzi, 
beyimikhiqizo yobandlululo nezinkubela zomzabalazo. 
Lalishone elangayizolo, kuse nje, kumhlophe imilomo, 

78 

bengabonaze bakuthi mbibi. Babebabuke ngamehlo 
ezingwe ezilambileyo. 

Ngemuva kwamadina ngoMgqibelo bathelekelwa iqulu 
lentsha. Kwakungabafana, amabhobhodleyana nezinsizwa 
kanye namantombazane ayesemancane nayesekhulile. 
Phakathi kwalo kuthe gqwa gqwa amakhosikazi 
namadoda. Ababefana ngakho bonke kwakuwukuhlubula, 
ukuhloma ngezikhali ezazinhlobonhlobo, nokuthwala 
amehlo ayebomvu, ehlaba, elambele ukudla, ukufukutha 
nokuphuza igazi. AbakwaDubazana, bebabona bethi 
memfu emnyango, basho umthandazwana omncane 
ababecabanga ukuthi kwase kungowokugcina. 

Bangqongqoza, kwathiwa abangene. Bangena 
bagcwala indlu. Abanye bahlala naphezu kombhede 
okwenza ukuba abakwaDubazana abathathu babe 
yinqwatshana emsamo laphaya, ekhoneni lombhede. 
Ngaphandle kukaMakhosazana owavele wazishutheka 
ngaphansi kwawo umbhede lowo. 

Wababingelela uDubazana ebabuka ngamehlo 

79 

ayenezinyembezi zokwethuka. Kwavuma olunye 
uhalakasha lwendoda olwalufana nomakhelwane wabo. 

“Ngiyezwa bakithi.” Washo uDubazana luthi damu 
uvalo ngokuzwa elalithi babengezile ngempi. 

“Awuzisho–ke nsizwa ukuthi uwubani, wakuphi, 
nokuthi uyiliphi,” kusho lona uhalakasha lolu lumbuka 
ngokumlambela. 

Wachaza ukuthi wayengowakwaDubazana, ezalelwephi, 
esebenza kuphi, eganwe umabani, enezingane ezingaki. 

“Awukasho njalo ukuthi uyiliphi. Ukuba 
bekusezinsizweni bengizobuza ukuthi uviva naziphi.” 

Wadideka uDubazana, wabakaza ethi, “Mhlawumbe 
kukhona lapho engingezwisisi khona. Ezweni phela 
abantu sebalandela iNkolo yamaKhrestu. Mhlawumbe 
nibuza ukuthi ngisonta kuphi?” 

“Awusiyeke ngendaba yamakholwa. Mnumzane, 
wazenza umuntu ongaphili nje kuleli izwe? Angithi uyazi 
ukuthi lapha ezweni kunamaqembu ezombusazwe?” 

Wavuma uDubazana. 

“Uyazi ukuthi emaqenjini enkululeko yomuntu 
omnyama kunamabili kumanje abangayo, aqedana 
ubusuku nemini?” 

“Yebo ngiyazi.” 

“Thina singelinye–ke lawo. Njengoba usibona nje 
silapha besiyibambile eyomzabalazo womuntu omnyama. 
Siyidungulile. Uzibona nje izibhamu zisashunqa umsizi. 
Nezinkemba zisaconsa igazi.” 

Nempela wazibuka uDubazana ezazilele phambi 
kwabo zisemanzi yigazi. Kunembazo eyamhlasimulisa 
umzimba, inobuchopho. Ucelemba wawunomnkantsha: 
hhayi wesilwane — womuntu. 

80 


“Ngeke sihlale nomuntu singamazi. Sisheshisele! 
Zisho!” 

“Siyakuzwa lokho,” kwagasela abanye. “Sonke silapha 
emjondolo nje ngoba singenamizi. Kodwa noma kunjalo 
asikhohliwe yimpi yenkululeko. Uma ngabe ufihla ukuthi 
uzwelana naliphi iqembu, siyeke sikukhiphe inhliziyo 
siyifunde.” Amehlo ayesalotshwe izidumbu ayesanda 
kuzigingqa ambuka afisa esakhe. “Lapho obukade uqashe 
khona kade beyini?” 

“Bantu bakithi, bengiqashe emzini wabantu besimame 
abakade beziphuzela nje, benganake lutho.” 

“Pho, waxoshwa yini khona?” 

“Kube ukungezwani nje kokubanga ibhodwe.” 

“Benipheka ndawonye, bengasakhokhi?” 

“Impela, sengathi uyazi.” Wavumela phezulu 
uDubazana. 

“O, uyile nhlobo yomuntu esilwa nayo. 

Uyindlayodwana. O, sengiyabona.” Uhalakasha 
lwalunqekuzisa njalo ikhanda. “Namanje awukafuni 
ukusho ukuthi usha nabaphi?” 

“Ngicela ukuba nkonzonye nani.” 

“Kulungile. Uzosinika kuqala inombolo yalapho 
obuqashe khona, sihogele umkhondo ngawe. Uyokhonza 
nathi uma sesenelisiwe ukuthi uyiliphi ngoba asifune 
mpimpi lapha esizothi siyibambe nayo beyikhohlisana 
ihlomile. Okwesibili, kuzodingeka wazi ukuthi lapha 
kuyaliwa. Ezinye izitha zethu ezinkulu yilaba bantu 

81 

baselokishini abangaphesheya komgwaqo abangavumi 
sikhe amanzi kompompi babo. Thina–ke asizukulwela 
inkululeko yakho wena ube usonge izandla. Siyezwana?” 

“Unezingane ezingaki?” 

“Zimbili.” 

“Ziphi?” 

Nangu umfana ngemuva kwethu. Intombazana 
yethukile inibona, yacasha ngaphansi kombhede.” 

“Itshele iphume!” 

Waphuma uMakhosazana, watholoza encika ngonina. 

“A, kanti usunentombi engaka! Bonke nonina 
banonophele. Bayabonakala ukuthi balala kwezifudumele 
bedle izambane likapondo ngesikhathi thina silambile, 
silele ezikhotheni silwela inkululeko yabo. Namhlanje–ke, 
nakulo mfana wakho kufanele kucace ukuthi kuphelile 
ukuba umnqolo gombotsheni umachoba izintwala 
zikanina. Siyakhempa lapha. Siyalwa. Sizokwazisa 
ngosuku lwekhempu. 

“Okunye futhi okufanele ukwazi ukuthi awuzukuthutha 
lapha singakabuyi sizokutshela ukuthi sizwani ngawe. 
Uma sike sakubhadama uthutha, nango wena, nanto ithayi 
entanyeni!” Bengasavalelisanga nakuvalelisa, basukuma 
babashiya kanjalo bedidekile. Yize babelambile, kwaphela 
lokho kulamba nokoma. Umzuzu nomzuzu base belindele 
amathonsi abanzi. 

Ntambama ngesonto abakwaDubazana bezwa kukikizwa 
phandle. Kwathiwa abesilisa bonke abahlome, kuqhutshwe 
abesimame nemigqomo bayokha amanzi ngenkani 
kompompi bemizi yonke eyayingaphesheya elokishini, ibizwa 
ngeyabalandeli belinye iqembu. UDubazana engenakubuza 
ukuthi imizi yayingaba eyeqembu elilodwa kanjani yonke 
abantu bengayi nganhlanye bengemanzi nje, wathatha 

82 

imishizana yakhe. 

“Ngixoleleni bantabakababa. Bengiwuphum’ engena, 
ngiqasha emizini yabantu. Uyazi–ke nawe ukuthi emzini 
womuntu akungenwa nezikhali.” 

Yanxapha insizwa yathi, “Phambili! Sengathi ngalesi 
sibhamu ngingavele ngikuhlahlele lobu buchopho 
obunobuphukuphuku. Mina!” Yahosha insabula 
eyayiyinamathelise khona esibhamini yamnika. 
“Ngiyakubona ukuthi kule nhliziyo yakho ufuye 
ubucwicwicwi obufukamele uJesu. Ngifuna namhlanje 
lo Jesu wakho ukumbona ephuma eqhasha enhliziyweni 
yakho. Uma ngithi, “Mbulale!” Umbulale. Kusemjondolo 
lapha. NoMfundisi wakho usuyomtshela uma ekunquma 
ebandleni ukuthi uJesu wasala emjondolo.” Yamhlinela. 
“Uma ungambulali, kufa wena nomuzi wakho.” 

OMaZondi, oMakhosazana, amanye amakhosikazi 
namantombazane bathi nikilili nemigqomo, nezindishi, 
amabhakede namasosipani imbala. Yalandela kancane 
eyesilisa. KuyiSonto ntambama abantu bezibusela, bathi 
bebona babethi memfu abesimame nemigqomo. 

Bathi bayabuza ukuthi kwakwenzenjani, kwakukhala 
umpompi ngapha, kwakukhala omunye futhi ngale. 
Beyifunda ivaliwe abantu abadala ukuthi babecushiwe, 
bawuhlaba inhlali. Baqala abanye ukuqoqa ababengase 
bakuqoqe, bakulayisha ezimotweni. 

Izingane lezo ezingabuzanga nakubazali bazo ezacosha 
amatshe zabajikijela ngawo abamabhakede. Yenzeka 
indaba! Abesilisa beza bengasanyatheli phansi, sebendiza 
emoyeni. Ngokuphazima kweso bagaleleka emagcekeni. 

83 

Kwaba ubuwelewele. Kwaqhuma inhlamvu, kwadla 
umkhonto, kwahlahlela imbazo, yatshuza egazini 
intshumentshu. Babaleka ababaleka, abanye basala 
enkundleni. 

Wamsukela uDubazana. Ngokuphazima kweso 
wayesehefuzelela emahlombe akhe. Wamuthi jeqe 
umuntu wesifazane, wakhala. 

“Maye! Hawukela izingane zami mntanomuntu!” 
Wema, waphenduka wambuka ngamehlo ayehlengezela 
izinyembezi. “Kodwa ubulalelani kungakufanele 
nakangaka ukubulala?” Watshekisa ikhanda emncenga 
ngamehlo. “Ungibulalelani ngiwumuntu wesifazane, 
ngikuzala ngiphinde ngibe isithandwa sakho futhi?” 

“Akumina engithanda ukukugwaza. Uyezwa nje bethi 
bazongibulala uma ngingakugwazi.” 

“Kulungile impela ungifele. Nami ngike ngikufele uma 
ngibeletha.” 

“Manje umeleni? Baleka Nkosi yami ngisale ngikufela– 
ke!” 

“Ngiyabonga.” Waphenduka wabaleka. “Ubodlula 
kwami ngelinye ilanga uma usindile!” Wamtshela 
inombolo uDubazana angayizwanga. 

Kwakusheshwa laphaya. Kwangenwa ezindlini, 
kwatatshwa izingubo, ukudla, omabonwakude, imishini 
yokudlala izithombe, nokunye okuningi. NoDubazana 
esecwilise insabula yakhe egazini lenye insizwa eyayisilele 

84 

ungolala, watapa, waqiqinga naye. Yakhukhula iphinda 
emuva. 

“Ngimgwazile. Angazi noma ufile yini.” 

Yamvuthela ngamehlo ayeyigazi ithi, “Kade 
ungamdlokodli ngani inhliziyo umbone ukuthi ufe 
ngempela yini?” 

Sezifuna ukuphuma kuDubazana ekubona ukufa, 
wancenga ethi, “Ngicela ukukhuluma iqiniso mfowethu.” 

“Ufuna ukungibhedela! Iqiniso lani?’ 

“Uvele waphenduka lowa nkosikazi, wangibuka, wase 
engibuza ukuthi ngimbulalelani eyinzalabantu efike 
ingizale ibuye ibe yisithandwa sami. Uma ngimtshela 
ukuthi ngisempini, nginokubulawa uma ngimdedela, 
ungiphendule ngokuthi kulungile ngimfele ngoba nabo 
bayasifela uma besibeletha. Angehlulile bantabakababa 
lawo mazwi, ngamdedela nenxeba lelo elilodwa ebese 
ngimgwaze lona esiphangeni.” 

“Awuthi ngibone insabula yami ukuthi inalo yini igazi!” 

Wayinika uDubazana, yayibuka yalibona igazi. Yabuka 
abanye, yabuza yathi, “Nithi angimenze njani madoda, 
noma le nsabula ngiyiphelelisele enhliziyweni yakhe 
ngigwaze uJesu?” 

Zabukana izinsizwa. Yindoda eyayisiqinile, impunga, 
isigqigqi nje eyaphumela obala, yathi, “Myeke nsizwa ngoba 
uyambona nawe ukuthi usenobuntu. Akakakwejwayeli 
ukubulala. Enhliziyweni yakhe unoxolo; uma enoxolo 
unokuthula.” 

“Anginamsebenzi nakho lokho Ntshingwayo. Ngithe 
kuye akobulala uma ngithi akabulale.” 

“Ubuvele udlala ngaye Njayiphume uma uthi akobulala 
uma kuthanda wena sengathi yena akanangqondo 

85 

nanembeza.” Wanikina ikhanda okwakuthiwa 

nje ukuthi zonke lezi zigidi ngezigidi zabantu abayizizwe 
ngezizwe, nezinhlanga ngezinhlanga; nalabo othi wena 
ulwela inkululeko yabo bavundla eziswini zabesimame? 

Njengoba uthi ababulawe kalula nje, kuke kukufikele 

kodwa ukuthi bezwa izinseka nokuthi, njengoba nalowaya 
eshilo, basuke bengafa noma yinini uma bekhulelwe?” 

Wathula uNjayiphume ubuso bakhe bunyakama. 
Uthe ethatha wayethi kuDubazana, “Kulungile nhliziyo 
kaJesu. Ngelinye ilanga uyokuvakashela uSathane 
azokutshengisa ukuthi akusibo bonke abathi ‘Nkosi 
Nkosi’, kule nkolelo yakho.” 

Washingila nesibhamu nensabula yakhe, eshiya 
abalandeli bakhe bekhononda bethi, “Sengathi leli kholwa 
alizile ukuzogcwalisa, kepha lizochitha.” 

Ngalelo langa lashona abakwaDubazana bebhocobele, 
beshayekile nasemoyeni. Empilweni yabo babeqala 
ukuhlasela imizi yabantu, babaphange izimpahla 
zabo nokusho! Nanku umsakazo omkhulu uDubazana 
ayephoqeke ukuba awebe. Wawuhlezi lapha endlini 
bengenawo nagesi namabhetri okuwudlala. Kuphela 
wawuyisishayo sonembeza nobufakazi ngomuso 
obabuzobabhadlisa emajele. Kwakumthuthumelisa 
uDubazana ukuthi wayephoqekile ukuba akhiphe 
isidumbu ngoba nje kuhloswe ukuba abulawe unembeza. 

Okwakubamangazile lapha emjondolo ngesikhathi 
kuhlaselwa, ukubona omalokazana nabakhwenyana, 
amakhosikazi namadoda ayeseqinile impela, abanye babo 
benesizotha futhi, bephuma kodwa kula maxhokovana 
ayimijondolo. Ngoba naba nje nabanye abantu babehlezi, 
okusho ukuthi nabo babengazama. Ukuqhaqhazela 
kusengokwethuka kwenkonyane isisinga. 

86 

Impi yayibenze bazejwayeza namadoda namakhosikazi 
ambalwa ayentanganye nabo. Babewezwe nawo 
engundaza ebalisa ngokucekelana phansi kwabansundu 
bodwa belwa izimpi zokuzinqoba, ukuziphakula amandla, 
ukuzigwaza ngokwabo nokuzidlisa ubomi. 

Izinkinga zabajamela ngoLwesithathu, lapho kuthi 
hwalala nje, esanda kubuya emsebenzini uDubazana. 
Emnyango bezwa ngequpha elalingqongqoza sengathi 
lalizowugqobhoza umnyango. 

“Ubani lowo?” Wabuza uDubazana ethwala amehlo. 

“Yimina uNjayiphume. Vula!” 

Babukana nomkakhe, wavula, amehlo akhe ezithela 
kuye uNjayiphume ehamba nomhlambi wezingane, 
amantombazane, amabhobhodlana nezinsizwa. 

“Selufikile esasikhuluma ngalo lwekhempu. Aziphume 
izingane Dubazana!” Kwakusho yena uNjayiphume 
ebabuka oDubazana nomkakhe sengathi wayefunda 
okuthile ebusweni babo obabunokumangala. 

“Nkosi yami, besebancane kangaka!” Wazikhalela 
uMaZondi. 

Ngokumcasukela wambuka uNjayiphume wakhomba 
emhlambini wathi, “Zingakanani lezi?” Wabuza 
ezikhanyisa ngethoshi. 

Bazibuka oDubazana. Kwakukhona ngisho 
amantombazanyana ayeseminyakeni eyishumi. 

“Kodwa Nkosi yami …!” Wakhala uMaZondi. 

“Thula!” Wamsikaza ngempama uNjayiphume. 
Wathula. “Ziyahamba izingane noma nenqaba 
nazo nizuze umvuzo wenu?” Waphenduka wabheka 
emhlambini. “Sikhathele abantu esithi silwela inkululeko 
bebehonqa obudala. Sondelani bafana!” 

87 

Abafanyana ababili, beseminyakeni eyishumi, 
baphuma emnyameni bangena endlini. Bajama 
emnyango namathayi amabili. Bababuka abazali babo 
ababengoMaZondi noDubazana ngamehlo ayekhala igazi 
okwase kukade kwasa eliphuza, sebenequnga. Kubo 
ukushiswa komuntu kwase kwaba umdlalo. Ukukhala 
kwakhe eyobayoba evutha babekubiza ngomculo 
nomdanso. 

“Hhawu we ma wami! Ngiyesaba ma!” Wakhala 
wawuhlanya uMakhosazana ecasha ngeziketi zikanina. 
Indaba eyayihlasimulisa umzimba ngamakhempu lawo 
wayeseke wayizwa ixoxwa abangani esikoleni. 

“Kungasa sincengana nani! Animuzwa uyihlo ukuthi 
uthi asihambeni!” UNjayiphume welulekela kubo, 
wabacaphuna ngamahlonjana wabachilizela phandle. 

“Ngilamulele baba!” Wakhala emnyameni uMakhosazana 
ngesikhathi uholobha nabo umshungo uhamba. 

“Bayoganga ngabo Dubazana abantabami! Ngiyeke 
ngiyofa lapho befela khona!” Wakhala uMaZondi etibula, 
noDubazana ezabalaza embambile encenga. 

“Hlala phansi bandla sithandwa sami. Uma 
usuziphonsa ekufeni nje, awusaboni ngani ukuthi 
uma bengaqalanga ngokukugaxa ithayi, bazodlala 
badlale ngawe bese beyakubulala.” Wahlala embhedeni, 
wamgona, wamanga emesula nezinyembezi ngobuso. 

“Uyangilahla unembeza Dubazana. Awuvumi 
mntakwethu ukuba nginikele ngabantabami. Ngokuba 
uziyantunta nje ngincenga indawo yokuhlala sengingaze 
ngilahlekelwe amagugu ami wonke enginawo! Zolo lokhu 
kwaMlangeni bekufanele ngibekezelele ukukubuka 

88 

uqatshulwa ngoba ngincikiselwa ngomuzi. Maye babo!” 

Wayengezwa nakuzwa uMaZondi. Waqhubeka 
esikhihla ethi, “Nawe uziqhayisa ngami nje Dubazana 
ngoba uyazi ukuthi wangithola endaweni yakithi 
ngeshelwa, ngizizwa ngiziqhayisa ngomzimba wami 
wobuntombi. Ngikugane nje angiphoqwanga, kepha 
kwasukela othandweni. Inhliziyo yami ngayitshela, 
yakwamukela ukuthi umzimba wami nowakho owomuzi 
wethu. Namuhla kuyodlalwa ngomntanami egameni 
lenkululeko ukuze ngomuso ethukwe yibona kanye futhi 
abesilisa.” Wakhala wamthela ngezifudumele izinyembezi 
uDubazana. Wayesebhonga emswaneni. 

Izingane zaziholobhiswe njalo zayofakwa mjondolo 
thize owawuwuhhafudakazi owawutshekile, 
umakamelokazi amane. Wawubhekwe amabhungwana 
amathathu nomasihlalisane bawo, nezingane zabo 
ezinhlanu. Nabo bahlangana khona lapha emakhempini, 
nemilanjwana yazalwa ngenxa yawo. Umniniwo 
ngempela, nomndeni wakhe, inkosikazi namadodakazi 
amane babeqothwe bonke ngezinhlamvu ngenxa yokuthi 
babesolelwa ebumpimpini. Yindodakazi eyayibayalile 
ngokuvumela inkululeko yenhliziyo, iqome iphoyisa. 

Yikuwo–ke lo mjondolo lapho bahlaliswa 

khona phansi ababekhempile. Ababeqala ukufika 

batshelwa ngemithetho yendawo. Okokuqala nje, 
lapha enhlanganweni yenkululeko intombazane 

89 

yayingavunyelwe ukuba iqome umuntu wenye 
inhlangano noma iphoyisa. Yayingaqoma uma ijutshwe 
abaphathi ukuba iqome owenye inhlangano noma 
iphoyisa ukuze ibayengele ophathe, noma–ke uma 
kuhloswe ukuba iphoyisa lizuzwe ukuze lizwelane nabo. 
Inhloso yalokhu kwakuwukuba amaphoyisa ezwelane 
nabo, noma sekuliwa alamule isilamulakanjani, noma–ke 
athalalise uma kunabazomangalela inhlangano. 

Lapha ekhempini kwakungekho nazifundo 
ezazimayelana nezepolitiki, umnotho wezwe 
nokuphathwa kwalo. Kwakuba yintshumayelo 
ngemithetho, bese kuhutshwa amahubo ezomzabalazo. 
Kwakuthethwa namacala alabo ababebizwa ngezimpimpi, 
begwetshwa intambo bengekho. Kwanqunywa nokuba 
labo ababebonakala bengazimisele ukuxhasa umzabalazo 
babizelwe ezinkantolo. Kwakuphunywa kungenwa, 
kuhuqwa nomthunzi wezinkukhu. Sekuhutshwe kwaze 
kwabuhlungu imiphimbo, kwacishwa. Emnyameni 
izigilamkhuba zingasabonwa nokuthi zazingobani 
zazenzela. Iziqhwaga zazikhethela kwababefika bebizwa 
ngabasha. Kwathi kuqambe kukhanya zase zizilalele 

90 

engxenye. 

“Ubani lowo?” Kwakubuza uMaZondi ebuka umnyango 
ngamehlo ayezinyembezana. Izwi lowayekhala 
laphendula ngokuthi, “Yithina mama!” 

“Abantabami Nkosi yami!” Wagxuma esukuma 
eyobavulela. Phose waquleka ebona isimo ayeyiso 
umntanakhe. 

Ngendlela umoya kaDubazana owephuka ngayo, 
zamshisa wehluleka ukuzibamba. Zagelezisa okwezengane. 
Waphuma weduka nangengqondo. Kusemnyamana ekuseni 
ngoNhlangulana isigodi sasemjondolo wasibona sengathi 
sasivutha sonke. Ababengenamaphulamastofu naphalafini, 
nazindawo ezazenele ukuphekela base bebase phandle 
belungiselela ukuya emsebenzini. Kwakubomvu imililo, 
kushunqa. Akumfikelanga ukuthi naseningini lale mizi 
kwakubehlele okwakumehlele. Kanti–ke kwabanye kwase 
kwaba amahlalakhona, namahlaya asekhempini ngegciwane 
lengculaza esalala insila. Lalibaheqeza. Wabuyela endlini, 
wafica kukhala wonke umuntu. Yeka ukubalisa! 

“Ngicela amanzi mama ngigeze.” 

“Akangagezwa nina ukuze sithi uma sesimusa 
emaphoyiseni singasolwa.” Kwakusho uDubazana esaba 
ngisho ukuwaphimisa la mazwi. 

“Nike nilubhade phela emaphoyiseni nizobona 
kahle!” Kwakusho izwi ngemuva kwendlu. “Kade 
nitshelwa ukuthi lapha emjondolo eBusani akungeni 
veni namaphoyisa. Uma ningayinqamuli le milomo yenu 
emide, kukhona okuzonithulisa. Niklifilika nje angazi 
nokuthi nifelwe yiliphi izwe. Noma mhlawumbe yiyona 
ndlela eniyithela ngayo ngamashwa ikhempu?” Labuza 
lowo mbuzo lathula isikhathi. “Emaphoyiseni phela! 

91 

Nango nina, nanto ithayi!” Lasho ngesikade laphelela 
lapho ababe besazi noma umninilo wayesacuthile yini. 
Bakhala buthule. 

Siqhwaga leso futhi sakwabuthongo esayilamula 
entambama endala. Bonke balala obokufa. 

Baphaphama lapho kuthi zibaba phandle. Babevuswa 
ukuhhomuzela nokubabaza kwabantu, abesimame bekhala 
ngo ‘Maye!” Bakhanyisa ikhandlela qede baphumela 
phandle. 

“Yini, kwenzenjani ntombi?” Behlahle amehlo 
oDubazana bebona ezweni kushunqa izintuli, uMaZondi 
wayebuza komunye wesimame owayengabonakali nakahle 
emnyameni. 

“Emhlabeni mntanomuntu!” Yena lowo owayebukeka 
eseyinkosikazi esencane wayebabaza ngokwesaba. 
“Nivela kuliphi nina eningayizwanga intsha nabaphathi 
bayo bedlula lapha manje beshudula, behuba?” 

“Besisazunywe yisithongo ntombi. Phela izolo 
asilalanga silindele izingane ebeziye ekhempini.” 

92 

“Kanti–ke nkosikazi ningabobuvumela ubuthongo 
kule ndawo enje. Ngelinye ilanga niyofa nilele. Bedlule 
manje beqhuba ibhungwana abangene nalo laphaya 
kwaBiyase. Bafike khona bathatha indodakazi yakhona 
baya nayo esigcawini, empelandaba ngaphansi 
kwesihlahla. Ngishiye besaquliswa amacala okuthi 
umfana uwumngane wephoyisa nokuthi intombazane 
iqome lona. Kuthiwa babhadanywe kahle esiphingo bemi 
nalo, kuxoxwa, kuhlekwa, kuhleshulelwana nangenhlanzi 
ethosiwe.” 

“Maye babo! Maye we ma! Ngilamulele we 
ma! Ngasha! Ngicishe ma!” Kwakumpongoloza 
izwi lentombazane ibaleka iza ngakubo. Memfu, 
kwaqhamuka ubulangulangu bamalangabi elanguka 
elithika, umuntu evutha umzimba wonke nethayi 
entanyeni. Kuyisimangaliso ukuthi leya ntombazane 
yayisabona kanjani ekhaya kulokho kulanguka. Yaqonda 
ngasenkosikazini eyayishaye izingubo ezimnyama 
ihamba izihola, ikhathele, ithwele isikhwama 
esasinamaphakeshana empushana, ushukelana, isinkwa 
nosu lokuba kulalwe kukhohliswe umlomo. Yayikhathele 
ngakhona. Yayiqale nini, kuse nini iwasha, i–ayina, 
ipheka esilungwini? Ibona ilangabi liyiqonda, yethuka 
yalidedela, yabuza ledlula ithi, “Kodwa Nkosi yami 
owakuphi lo mntanabantu owenziwa nje? Yeka unina!” 
Isabambe amakhala izwa ukunuka kwenyama yomuntu, 
yababaza futhi isithi, “Wenzani lo muntu! Nangu engena 
endlini yabantabami nomlilo!” 

“UThenjiwe MaSangweni!” Kwakumemeza izwi lenye 
inkosikazi emnyameni. 

“UThenjiwe wakwabani Nkulunkulu wami?” 

93 

“Hhawu, MaSangweni mntanomuntu! UThenjiwe 
wakwakho!” 

“Ukuphi kodwa Nkulunkulu? Uthuleleni weNdodana 
yaseZulwini umntanami esha kanje?” Wakhubeka wavuka, 
wavuka wakhubeka. “Kodwa Biyase wathula lapho 
ukhona, awabe usangelekelela olakeni lwasemhlabeni 
owangishiya kuwo ngingenamuzi? Maye babo!” Washo 
eziphonsa phakathi emalangabini, elandelwa yisivalo 
kwasona esase sivutha. “Maye! Maye Nkosi yami! 
Ngelekeleleni bakithi! Nakhu ngifa nomntanami! Saze 
safa kabuhlungu mntanami! Kazi yithina yini esasiqale 
ubandlululo?” 

Umlilo owawungene nendodakazi wawufike wathungela 
impahla endlini. Ungena nje unina sewala ukhasha. 
Wamnompela sasondelangange. Intuthu imfusa, 
imxhopha, akabange esawubona umnyango ayengene 
ngawo. Ngokushesha okumangalisayo wamshwabadela. 
Okufike kudabukise du, ukuthi emshungwini 
wentsha eyayisecaleni likaThenjiwe, kwakukhona 
nabafowabo okwathi noma sekukhishwa isigwebo sakhe 
ababengenakusiphikisa, kwathiwa sasikhishwe ngo– 
elethu. Ungqongqa nje umuzi wakwabo kwakusahlekwa 
ibhungu elalibizwa ngempimpi liza lilanguka nalo 
nelalo ilangabi lizowela bude buduze noDubazana. Bathi 
bethuka, beqambe belishiya yayiwohlokela phezu konina 
indlu. Kwangqongqa ndawo zonke, kwagcina sekushunqa 
kunuka usi lwabantu. Nkathi leyo, indoda thize 
eyayibone isikhwama sikaMaSangweni yayisisicoshile 

94 

yayosithukusa ekhaya. Wayezothi esashunqa, 
okwakuphakathi bese ikugxabhisela abantwana. 

“Uma kwenzeka ngishiswa MaZondi, ngicela ungisize 
ngokuba nginele ngivuthe nje, ungigwaze ungiqedele 
ngingakabuzwa kakhulu ubuhlungu.” 

“Kahle Dubazana ukukhuluma kanje.” Waphihlika 
wakhala uMaZondi. “Wazi ngani noma mhlawumbe 
namuhla elami lamanqamu? Nakimi uma kwenzekani, 
ngicela ungibhekele abantabami Dubazana.” 

Indlu yakakwa, kwagcwala nasemnyango. Bangena 
abanye indlu yonke yanuka intuthu nenyama eyosiwe. 
Babuka oDubazana ngamehlo ayelokoza umlilo kusengathi 
ayezithwebulile izithombe zababeshisiwe. Bengakakhulumi 
nje, baliphephetha ikhandlela, balicisha. 

“Yingoba ndoda uzibona ubungcono yini kunabanye 
abazali njengoba ezakho izingane uzifuye endlini, 
zithe bunyalala embhedeni ngesikhathi ezabanye 
zisemzabalazweni wokulwela inkululeko yakho?” 
Kwakubuza isihosho sezwi esasihaza emnyameni. 

Washaya isikhwehlela uDubazana wazixolisela ethi, 
“Bantu bakithi, ngicela ningixolele. Bengingazi ngempela 
ukuthi namuhla bekukhona umsebenzi obekufanele 
wenziwe.” 

“Izingane zakho bezisekhempini izolo. Kufanele ngabe 
ziyazi.” 

“Bantabakababa, ngangizwe kuphathwa oLwesithathu 
kuphela.” 

“Uyabona wena ndoda,” owayekhuluma wambhibiza 

95 

ngembibizane eyayinuka ithayi uDubazana, 
wamhlohloloza ethi, “Ubovuka emaqandeni! 
Kusemjondolo lapha. Le nja ebomvu ebinephuza abanye 
ngizokusasazela ngayo kwamanje uma uyisilima!” 
Wahlalwa inhlanekela futhi. “Nx, uthuleleni? Ubobonga 
uma ngikuthethisa ngenhlanekela, nempama, 
namanxeba omese, ngoba ubufanelwe wukufa.” 
Yamsakaza ngempama. 

“Azisukume izingane zingene kwezinye sihambe!” 

“Nkosi yami bandla abaphilile.” Kwakusho uMaZondi 
ngelalincenga. 

“We mfazi, uyalibona ithayi leli lihle kabi ngoba 
alinabandlululo. Lidla fumuka, lidla silaza. Alibandlululi 
ngabulili basilisa nasifazane. Uma ungakubonanga 
okusanda kwenzeka phandle, uzokubona lapha endlini.” 

Wathula uMaZondi edidekile. 

“Ngoba ngiyakubona ukuthi unenkani, ucabanga 
ukuthi nami ngiyilesi sinakanakana sendoda yakho 
oyehlulayo, ngizokuthambisa. Indodakazi yakho ngifuna 
uyivuse, uyibambe wena ngengalo uyilethe lapha kimi, 
unginike isandla sayo, Shesha!” 

“Hhawu, we ma wami! Ngilamulele mama ngiyagula! 
Kubuhlungu umzimba wonke!” 

“Ngenzenjani kodwa mntanami, njengoba uyabona 
ukuthi siyaphela sonke manje lapha endlini?” 

“Kodwa mama uma kuyimina awungizweli. Ingani 
ubaba wamlwela bemqabula kwaMlangeni?” 

“Angizwe isandla sakhe kwesami nkosikazi!” 

Ehefuzelela phezulu uMaZondi ekhala, wafola, 
wambamba wamphakamisa uMakhosazana emncenga 
ethi, “Sukumani bantabami nihambe, niphephise ikini.” 
Wamdonsa unina, watibula uMakhosazana. 

96 

Lalilokhu libelesele izwi lithi, “Isandla esandleni.” 

“sheshisa! Ngiphuthume ngesakhe!” 

“Nasi!” 

Samyeka, saxhakathisa esendodakazi. 

“Siyabonga–ke nkosikazi ngoba asithathanga ngane 
yamuntu ngendlovuyangena, kepha usinike ngothando 
lomzabalazo wenkululeko. Ungakunaki ukukhala 
kwalona. Inkonyane isethuka isisinga. Izolejwayela 
ijoka.” Wahudulwa uMakhosazana, wangena emdibini 
noNkosana. 

Kulezo zinhlungu baholobha oMakhosazana, bedlula 
ethayini elalisashunqa, lincinca umnkantsha nenyama. 
Sethukwa isidumbu, sakhahlelwa kwedlulwa. Emile 
uMaZondi ebabukela, baphelela emehlweni, benyamalala 
emnyameni. 

“Kwaze kwalukhuni kulo mhlaba.” Washo uDubazana 
esemi eceleni kwakhe. Bumbindile ubuhlungu uMaZondi 
wehluleka ukuphawula, wagwinya izinyembezi. 

Kwaba yisikhashana belinganisene, bebukela 
ukushunqa kwesidumbu emgwaqweni nasendlini 
yakwaBiyase. Umoya wangakubo wanuka njalo usi 
lwenyama, indwangu, ithayi nethambo. Kwakungathi 
babesephusheni lokubhujiswa kwezwe ngomlilo. 

Isililo sikaMaSangweni sokheleka futhi enhliziyweni 
kaMaZondi eyayidabukile. Ubuhlungu bokushiswa 
kukaThenjiwe wabuzwa bufana nokuhlukumezeka 
kukaMakhosazana. Kazi–ke bona babeyoshiswa ngamlilo 
muni? Inhliziyo yathi fithi, kwamnyama amehlo, 
kwahlwa engqondweni. Engasazi nokuthi wayenzani, 

97 

wazikhuthuza ephaketheni lephinifa, wabuya nebhokisi 
likamentshisi. Wangena nawo endlini endiza, wakhanyisa 

UDubazana wangena eseliqulele emzimbeni, 
eseke waklwebha nothi lomentshisi, ngenhlanhla 
olungavuthanga. Waziphonsa kuye embamba emuthi 
ngqi, izingalo. 

“Kodwa nina wethu sonke lapha ekhaya uthi asibe yini 
ngaphandle kwakho?” 

“Ngiyeke Dubazana ngizibulale! Inhliziyo yami 
ingilahla ngecala ngokunikela ingane yami sandla sami.” 
Wabhilita ezama ukudlubulundela. 

“Akukho okunye obungase ukwenze mkami njengoba 
bese sivele siphakathi kwetshe nembokodo.” Wamhlwitha 
umentshisi wawulahla laphaya, wayesemdonsa, 
ehlala embhedeni, emgona. Wamesula izinyembezi 
ethi, “Mhlawumbe Thuleleni wenziwa ukuthi ngeke 
wakwazi ukuvula inhliziyo yami ufunde kuyo ukuthi 
ngikuthanda kangakanani. Ngiphila nje, angiziphileli 
mina, kepha ngiphilela wena nabantabethu.” Wamqabula. 
“Ngikholelwa ekutheni ngingowenu, ningabami; 
ngiyinina; niyimina. Uma ngilahlekelwa omunye wenu 
ngiyobe angisemina njengoba ngiyobe ngingasaphelele. 
Uma uzama ukuzikhipha umphefumulo, okusho ukuthi 
sithandwa sethu awusithandi ngoba ufuna ukusizwisa 
ubuhlungu esingebulashwe muntu. Ngicela kugcizeleleke 
emcabangweni wakho ukuthi wena awuyena owakho, 
ungowethu; nokuthi, nakuba singenamuzi owudaka, kepha 
sinawo, nekhaya sinalo uma sinawe.” Wamanga futhi 
wamphulula ngesomzanyana. “Bona–ke abantabethu 
uma sebebuya osizini abakulo bafe olunjani lwembiza 
bethola unina esezibulele? Bathi mina ngithule ngathini 
uzibulala? Hhayi, Thuleleni, yehlisa umoya ntombi 

98 

kaNondaba.” 

Waze wozela, wazumeka. Kwaze kwasa uDubazana 
embambele eduze, engafuni ehlukane nengalo, funa 
ababulale ngokuzibulala. 

99 

8 
nomfowabo babangqongqozela 
kusemnyamana abazali babo. UMaZondi owayesephapheme 
wagxumela emnyango wavula. Bangena. Wababuka 
ngayenesazela namahloni okuthi ngezandla zakhe 
wayenikele ngoMakhosazana. Okwathanda ukumduduza 
kwaba wukungena kwendodakazi ingakhali. Naphezu 
kwalokho, kwamdida ukungena kwayo qede izilahle phansi. 

“Kunjani kodwa bantabami?” Wabuza ekhotheme 
eyengeme. 

“Mama, ngabe kungcono ukuba awungizalanga.” 

“Kodwa mntanami usungaze uphimise amagama 
abuhlungu kangaka?” Wathi fofobala, waguqa eduze 
kwakhe. 

“Ngisho ngoba mama lo mzimba wami wawuzalela 
ukuzokuzwa ubuhlungu bokubila nokubhadla emhlabeni. 
Kulo mhlaba mina angithandwa muntu. Abazali bami 
bangenze imbuzi yomnikelo ukuze kuphile bona ngokufa 
kwami. Isithombe enginaso ngomhlaba esonya kuphela 
kimi. Iqiniso nje wukuthi ngihlaselwe emzimbeni, 
emphefumulweni nasebuchosheni.” 

KuDubazana ehlezi embhedeni, isandla sejwayelana 
namehlo elalele incazelo yezigameko ezazehlele izingane 
zakhe. Zazingehlukile kangako kwezangayizolo. 

“Nanamhlanje akucaci nina kaMakhosazana ukuthi 
ngizoya yini emsebenzini.” 

Ezinyembezana uMaZondi wathi, “Dubazana, ngibona 
kungcono uye namhlanje ngoba oLwesihlanu nokusho. 

100 

Kufanele uhole ukuze sithi noma seqa lapha kwalasha, 
sikwazi nokulikhokhela ikamelo engxenye.” 

Wamethembisa uMaZondi ukuthi babengeke, nokuthi 
wayezomelusa uMakhosazana angehlukani namehlo akhe. 
Bavumelana nangokuthi kwakufanele nakanjani ebusuku 
beqe uma kweqeka. 

Nakuba wayemathintanyawo uDubazana, wagcina 
ehambile. Wasebenza akwasebenzeka. Ntambama 
wahola, wabuyela kubantwana. Yize afika nomuthi 
wamakati, awuphekwanga, awosiwanga, wadliwa nje 
ngamehlo. Babengalambile, bengomile, sebelindele 
kuphela ukujiya kokuhlwa, beqe. 

Kwahwalala, kwahlwa. Ubuwelewele phandle nezigi 
kungapheli kuze kuyoshaya ihora leshumi, bavumelana 
ngokuthi ukusa kwakufanele kwaziwe yibo, bagibele 
amatekisi okuqala bengakabonakali nokuthi babengobani. 
Bazilahla phansi benzela ukungaselwa. 

Babesathatha isihlwathi lapho bephashanyiswa 
ukukhahleleka kwesivalo sindiza silahleka laphaya. Wathi 
uyavuka uyagxuma uDubazana lamhlaba lamxhopha 
ithoshi elalikhanyisa okwelenhloko yesitimela. 

“Kwenzenjani bafowethu?” Ebuza engasazizwa nokuthi 
uthini. 

“Wabuza ukuthi kwenzenjani, wazi ukuthi uhlezi 
nentombi yami!” Kwakusho enye yalezi zinsizwa 
ezase zigcwele indlu. “Vuka wena sihambe njengoba 
ungiqomile, wadla nemali yami emini!” Wayekhomba 
uMaZondi owayesehlahle amehlo embhedeni. 

“Angazani namali yakho mina.” 

“Bayakusho nalapho wasuka khona ukuthi uwejwayele 

101 

lo mkhuba wakho. Namhlanje–ke ufike ekugcineni. Le 

“Kungcono bafowethu nginikhokhele leyo mali yenu. 
Uma ningishiyele yena nje,” kuncenga uDubazana. 

“Asizukutshelwa uwena ukuthi senzenjani ngemali 
yakho nawe. Siyazi thina ukuthi isigebengu esizingela 
ngomkaso senziwa njani.” 

Wagcina ngokubezwa besho njalo uDubazana qede 
wabona ukulanguka kwelibomvu ilangabi. Wathi shwathi 
phansi, walala obokufa. 

UMakhosazana noNkosana baphulukundlela 
izinswelaboya zisabambisana ngonina, zimdidizisa, 
zibangisana ngaye zingezwa esekhala encenga. 
Zamsukela ezinye zithi ziyamphuthuma, waphelela 
ezandleni uMakhosazana. Uye lowaya ebange 
ngasemgwaqweni wetiyela, efike eziphonsa phambi 
kwamalambu emoto eyabhuleka kwakliwula ithayi 
igcwala umgwaqo phose iphenduka. 

“Niyabona–ke, yilokhu engikhuluma ngakho 
neningibophela khona.” Kwakusho uBhekizizwe 
Zulu, ekule moto eyayiwuhuntshu olwalumnyama. 
Esesihlalweni esasingemuva, kuso ayephahlwe 
yizinsizwa zomdabu. Phambili kwakungoMnumzane 
Naidoo noSchutte, ababemazi ababethi uSiketekete 
ngokungenelana ngokuhlwa. Ababephambili banxapha 
bembona uMakhosazana enqamula. Ngesikhathi ithi 
xinti, imoto, zaphenduka izigcwelegcwele zabuyela 
kwaDubazana. 

“Yathi xinti, manje imoto yasuka. Ngangithi 
ningamaphoyisa omphakathi, aqashwe yiwo nahola 
izithukuthuku zawo,” kusho yena uBhekizizwe 

102 

kwababevela ukuyomlanda komunye umjondolo ayekade 
ebacashele kuwo. 

“Yimani sisize intombazane bafowethu! Bazobuye 
bayibulale laba bantu! Noma bangayiyeka labaya, 
isazohlangana nabanye abazoyigebenga.” 

“Uyazi, basilayile babaleka labaya. Ukuba ababalekanga,” 
kwakusho omunye wababemphahlile, “besizobancenga 
bakubulale. Bangcono bona ngokuba yinkinga esintwini. Wena 
uxake ngokuba yinkinga embusweni.” Bamsonta ingalo. 

“Nenza elibi iphutha. Niyozisola ngomuso. Ngabe 
ningayiphuli le ngalo njengoba nizoyidinga maduze nje 
ukuba izonibhulisa lo mlilo ovuthelwa abaphathi benu 
abazokwahluleka ukubhekana nawo ngomuso.” 

“Ukhulumela futhi.” Bambhibiza. Opha emlonyeni 
waphenduka waqalaza umnyama, wabancenga futhi 
ukuba baphenduke kuyobhekwa isiphetho sengane. 

“Akunkinga yethu leyo. Yinkinga yabazali abazala 
izingane ezikhohlakele.” 

“Unabufakazi buni, noma ucwaningo olwenzile mfowethu 
olukwenza ubenesiqiniseko sokuthi leya ngane ikhohlakele?” 

“Yilolu ucwaningo.” Wamsonta ingalo wayibhinyila. 

Waquma wabubula uBhekizizwe, wakhala mi ethi, 
“Bafowethu, sesisondele isikhathi lapho laba bantu 
enibababelayo bonokhela nigcine senivutha nabo. Ngithi 
uhulumeni onezisebenzi ezibhodla umlilo uba ngowesizwe 
esiba yizidlamlilo eziwesutha ziwubhodle.” 

USiketekete wathi, “Ukuba wena ubuyela ngakithi, 
wehlukana nabo bonke lobu buwula obenzayo, ngabe 
uphilisa okwenkosi.” 

103 

“Kuyahlekisa ukunizwa nizibiza ngamaphoyisa 
okuphepha kwezwe kube kuyinina enibophana 
nabaphokophelele inhlalakahle okuyiyona kuphepha 
kwezwe. Ukuzibopha embusweni nokuziqumba phansi 
ukuzama ukwelapha izinkinga zezwe ngenhlamvu 
nozankosi. Njengoba beyizigidi ngezigidi abantu 
abangenamizi kufanele nihlale nazi ukuthi kulezo 
zikhotha abagobe kuzo amadlangala, kulokho kuxhixha 
abaqube kukho, kulezo zitaladi abaqhuqhwa amakhaza 
kuzo kwakhele inhlekelele yombuso nempilo. Kuleyo 
nhlekelele yempilo, kokunye okuningi, kunobubha 
nokungafundi. Uma–ke ufuna ukubhubhisa izwe 
ngonyazi, ibhomu lembhubhiso ubolakha ulithaka 
ngobubha nokungazi. Uyobe awusenambuso njengoba 
nani ningasenawo. Uyobasathe ushumayela ngomnotho 
wezwe, bangezwa nakuzwa bengazi namnotho lowo 
abantu, beyizinhlwa. Uphathe eyobuqha, ubuqha bani 
bengasenabo? Uma sekubhoke ukungazi, iyobe isithe 
mbo, imbo.” 

“O, nawe usekuthelele ngalelo gciwane lesifo 
sokuhlupheka aseqede abanye ngalo?” Kubuza uSiketekete. 

“Ngamazwi akhe, kulo mnyama esidukuza kuwo 
ngibona inhlamvu yokukhanya. A …” indoda lena 
yazihlikihla isiphongo yaqhuba yathi, “Yavuleka ingqondo 
yami, yembulelwa ukusa okusha. Yebo, sesifikile isikhathi 
sokugingqika kwamatshe abehlezi phezu kwamanye. 
Okubuhlungu kakhulu ukuthi ezinye zeziboshwa 
eziboshwe wukungazi kuleli zwe yimina nani.” 

Owayengakwesokunxele sikaBhekizizwe wabuza 
waphelelwa wumoya ethi, “Nawe Ngidi uyasidayisa?” 

“Siyobe sesisondele embusweni wokubusa Ximba uma 

104 

sekuphele umbuso wobuxamba.” 

*** 

UMakhosazana wayenele wakhubeka emgwaqweni, 
wawa, wayibuka sengathi wayephupha imoto yamaphoyisa 
okuphepha iphonseka ngapha nangapha kwakhe imvika. 
Wayevuke wazibeletha ephonseka emnyameni. Ngeshwa 
futhi wakhutshwa ngakuzwa kusanqwaba esikhotheni. 
Wawa wabhabhalala phezu kwakho. Kwakuyisidumbu 
sendwandlela yendoda eyayisashisa, isanda kukhuthuzwa 
yabulawa iphuma emsebenzini. Wethuka esethe, “Maye!” 
Wazikhuza. Selimbhece wabomvu igazi, wavuka wathi 
galo yephuka wayophonseka egcekeni lomuzi othize 
waselokishini kuwo okwakumnyama ngaphandle 
nangaphakathi. Ukungqongqoza wakubona kungase 
kube nokuzithela emhhumeni wezinye izingonyama. 
Engemuva ngasekhishini, wathi qala, qala, wabona 
umgqomo wezibi. Waphakamisa isivalo washo phakathi, 
wayesezivalela. Yekanini ukunuka kwenkucunkucu 
eyayilapho idabula isifuba! Ukuze aphile, wayibekezelela. 
Empeleni kwayena wayezizwa eyize lezibi zezwe, 
umfanele nalo mgqomo. 

Walizwa igazi lomufi lomela ebusweni, wacabanga 
ngayekushiye kwenzeka kwabo. Wazibona eyintandane 
lapho ekhumbula ukuthi uyise wayeshaywe esekhona, 
unina emshiye edidiziswa. Kazi sasibe yini isiphetho? 
Umcabango wobuntandane wamvevezelisa, wakhala mi. 
Isivalo somgqomo sasilokhu siphakama nje, ethi kuyasa 

105 

afice kusemnyamana, azivalele. Kwagcina kuntwele 

UDubazana waphaphama lapho kuntwela ezansi. 
Wayengaboni, engazizwa, esindwa yikhanda elaliduma, 
liqaqamba. Waqale wadideka ukuthi wayekuphi. 
Kwakufanele. Wayenele waqulekiswa yimolontshisi 
kwasala kwenzeka oluningi uguquko lapha endlini. 
Wandwaza, wasibonisa okomuntu owayesemaphusheni 
isidumbu esasidindilize phansi eduze kwekhandlela elase 
lifiyoza, selingacisha noma nini. 

Noma ingqondo isithi iyasanguluka, samdida samqeda 
nesimo sendlu. Kwakushaya umoya, kungekho mpahla kuyo. 
Ecabanga nokuthi kumbe wayequkuliwe wayogcwelezelwa 
komunye umjondolo, wanikina ikhanda, wacwayiza 
kaningi, wabona ikhandlela elalisagcwele ligingqika 
phansi. Wasukuma walicosha, walikhanyisa, wasibukisisa 
kahle lesi sidumbu. Ngenhlanhla sasisadikidikiza. 
Kwakuwumkakhe uMaZondi owayedumbe ubuso bonke, 
emzimbeni etubekile. Wayekade ekhahlelwa, edukluzwa, 
egcwelezwa yizinswelaboya. Izingane zazingekho. Kazi 
zazikuphi? 

106 

9 
ekuseni, ngezithuba zehora 
lesishiyagalombili, libalele nasebukhweni bezinja, 
esikoleni eMzuzwana wawusha umhlangano wabazali 
owawubizwe uThishomkhulu uDonda. Yena kanye 
uDonda, indoda eyayisemashumini amane, ilingene, 
ikhanya, wayemi maqondana netafula elalihlezi ikomidi 
lesikole, okwakunguSihlalo, nephini lakhe kanye 
namanye amalungu. Abazali ababehlezi emabhentshini 
base beze babambelela ezihlathini bembuka eshaye 
ibhuleza elalisasibhakabhaka, ibhulukwe elalimpunga, 
ihembe elalimhlophe qwa, nothayi. Wayekhuluma, ede 
ecokama ngezicathulo ezazimnyama, zimanyazela, 
abuye alungise nezibuko ezazinefulemu eyayimanyazela 
isagolide qede aneke izandla ethi, “Impela, 
akusafundiseki bakithi. Nani niyazazela, kepha nisolana 
nami nithi amaphutha othisha abanga imiphumela 
edangalisayo. Shonini bakithi!” 

Wazeneka futhi izandla. “Nithi angenzenjani uma 
ikilasi ngalinye linezingane ezithi aziye ekhulwini; 
uma lelo khulu libhala liguqe phansi? Ngale nje 
kwezinkinga eziningi ezikhungethe ezemfundo, nani 
enizaziyo, nithi asenze njani ngenhlalakabi yabantwana 
abangenamakhaya? Ngisho kambe abantwana 
abahlezi, belala kamelo linye nabazali abaqashe emizini 
yabantu? Ngisho kanye nabo abantwana abahlala 
emakubo, ezindlwaneni zasemalokishini ezimakamelo 
mane esezagcwala abazali, izingane zabo, omalokazane 

107 

nabakhwenyane, nabazukulu. Ngisho kambe lapho kulalwa 
khona kubelethenwe, indaba yokwenza umsebenzi 
wesikole iyinsumansumane. 

Wabuka kude ngefasitela. Yize lalibalele ekuseni nje, 
kwakunofasimbe olwaludalwa ukushunqa kwentuthu 
angabonanga ukuthi yayisuka emlilweni owawubaswe 
kuphi, ubani. Wazibuyisela izibuko, waphindela 
khona futhi emhlanganweni, wazeneka izandla ebuza 
ethi, “Nithi asenzenjani uma sifundisa izingane kula 
malokishi lapho isigceme nesigceme kwavuka khona 
amabhodlelasitolo noluhhohho? Kuze kube namuhla 
imitapo yezincwadi yiphupho. Kulesi simo sempilo 
esibuhlungu kangaka, esidida abazali ingqondo, baphuze, 
balwe, uphuzo baze baluthelele ngisho izingane, thina 
senzenjani? Ngiyabuza phela bazali?” 

Bathula, bambuka, bashaya izikhwehlela kuphela, 
abaphendula. 

“Ngiyabuza phela bazali, ngithi thina bothisha 
senzenjani uma sifundisa izingane ezizalelwe emahositela 
abesilisa bodwa? Njengoba zihlala, zilala lapho kulala 
khona amadoda namakhosikazi angahlobene, kuphuzwa, 
kuculwa, kugiywa, kuliwa, nithi yisiphi isimo esizivumela 

108 

ukuba zizilolongele impumelelo empilweni? 

“Kulesi simo sombusazwe, lapho izingane 
seziphendulwe izikhali, ungasifundisa kanjani isikhali 
sizwe, ngoba phela isikhali sakhelwe ukubulala? 
Ngiyabuza, ngithi kulesi sikhathi lapho kubuthwa khona 
intsha kuthiwa isiwa emakhempini, ifike ixhashazwe, 
inukubezwa, ikhulelwe ekhulelwayo, kugiye amagciwane 
ezifo kwezinye, nilindeleni? Izingane zinukubeziwe 
emakhempini, emahositela, emiqashweni, ezindaweni 
ezixhixhayo ezihlala kuzo, nasemizini egcwele ichichima. 
Lezi zingane ziphelelwe amathemba ngempilo. 
Ezindlebeni zazo nokulungileyo ezikufundiswayo 
sekungena ngakule ndlebe, kuphume ngakuleya.” 

“Ezinye izingane esizifundisayo sezike zakhipha 
imiphefumulo. Ezinye zazo ziyikhiphe ngolunya 
oluhlasimulisa umzimba, zashisa abantu, kambe 
izidalwa eziyimifanekiso kaNkulunkulu. Lezo zingane 
uthi ufundisa zibe zikubuka ngamehlo akhala igazi 
nalokoza imililo. Ezinye zazo zikwenza lokhu zibhenyiswe 
izidakamizwa. Nithi asenzenjani?” 

“Senzenjani uma lezi zingane zingaphumeleli qede 
zingqokloze othisha ngezibhamu, njengoba kwenzeka 
kulesi sikole ngokuqala konyaka, nakwezinye 
eziningi?” Wazikhumula futhi izibuko, wacikica 

109 

amehlo, wayesezibuyisela eqhubeka. “Ngokubona 
ukuthi nokufundisa kothisha kulesi sikole ukudulela 
nje, bese ngicele abezenhlalakahle ukuba kebazoxoxa 
nalezi zingane ezididekile. Umbiko wabo osungidida 
kakhulu othi kwabona kubadidile ukudideka kwezikole 
zonke. Sekuyangicacela ukuthi kwamina ngididekile, 
nothisha bami kanye nabo abezenhlalakahle badideke 
ngokufanayo nezingane njengoba nabo bekhulele kulesi 
simo sempilo.” 

Laba bantu bayahlupheka, 

Kwasho inyoni ihlezi phezu kwejele. 

“Ukuze ngingaboshwa, kufanele ngiwahlanekezele la 
mazwi, ngithi: 

‘Laba bantu bayabusa, 

110 

Kwasho upholi ehlezi endlini yesicebi’.” 

“Uma kunje, sikuphi bakithi?” 

Inkulumo yayibathintile abazali. Kwake kwathuleka 
kwathi nya, bebodwa ababesula izinyembezi emehlweni, 
abanye bewacikica, abanye benamahloni, begobodisile 
ngoba unembeza ubakhumbuza ukuthi babelindele 
amasheke ngoDonda. 

Wabuka iwashi futhi uDonda, akaba nasinqe. 
Wasukuma, wazulazula futhi ehholo sengathi igazi lakhe 
lalimtshela okuthile. 

“Hhayi,” kwakusho yena ebamba isisu, “uma 
ngicabanga indaba yokuboshwa, ngisuke ngizwe 
ngixhuxhunyelwa yisisu. Ngisathi tshobe endlini 
encane. Uma bekhona abangifunayo, nibacele balinde, 
bangangiphazamisi.” Lwaphe, uThishomkhulu, akabange 
esaphuma nangomnyango. Weqa ngefasitela kwaqhewuka 
imiqhewu yebhuleza ebambe isisu eyongena endlini 
yothisha yangasese. Wazivalela eshiya abanye abazali 
sibahlekisa isenzo sesisu. 

Lukhona uhuntshu lwemoto emnyama olwaluthe 
memfu, lwabuye lwanyamalala. Dukuduku 
kwakubonakale amadoda amabili, isikhasakhasana 
nongqwazi, eshaye izigqoko ezimnyama, amasudi 
nezicathulo ezifana nawo amasudi, nezibuko zelanga. 
Ayekade ecathama ngezindonga, kepha anele aqhamukela 
ngasehholo, agqawuzela. Angena ehholo, abingelela, acela 
ukubonana noThishomkhulu uDonda. 

“Nkosi yami, uphethwe yisisu. Usaphuthume endlini 
yangasese,” kusho inkosikazi eyayihlezi emabhentshini 
aphambili, impofu, iziphihlile, ishaye nezibuko 
zakwanokusho. 

111 

“Ungene nini khona?” Kubuza ungqwazi 
olwalungasethulile isigqoko yize selusendlini. 

Isikhasakhasana sathi, “O, ngoba usebona thina, 
usekhishwa yisusu! Iphi yona leyo ndlu encane angene 
kuyona?” 

Bakhonjiswa. Ungqwazi lwagqawuzela isikhasakhasana 
sikhasazela phambili. Bema ngakuyo indlu eyayikhonjiwe, 
yaze yaphela imizuzu emihlanu uDonda engaphumi. 
Yenyuka yayishumi, yaba amashumi amabili. Basondela, 
bangqongqoza. Phinde ukuvula uDonda. Umnyango 
bawukhahlela salahleka laphaya isivalo abangena naso. 
Sengathi babehlangane nemamba, baphuma bendiza, 
bayizungeza indlu encane, qede babuyela phakathi kuyo 
baqalaza naphezu kwesigubhu samanzi. Basishaya naso, 
kepha phinde uDonda ukuphuma kuso. Babuya bevutha 
ehholo, bethi, “Khulumani nina! Uphi uDonda? Asimtholi!” 

Ihholo lonke lamkhomba endlini yangasese. 

“Nx, le nja!” Lwathula ungqwazi lufunda oqwembeni. 
“Iphethe ifaka isizwe umoya omubi! Abantu bahlupheka 
uma kwenzenjani?” 

“Amazwi ale nkondlo uwabhaliswe ukuchwensa ngoba 
uyazi ukuthi yavalwa.” Isikhasakhasana sadumela 
ibhulashi lokusula, singafinyeleli naphezulu. Sagxuma 
siwesula la mazwi, sishiya okwakuthiwe akapholi 
esawakhomba sithi, “Nanti iqiniso!” 

Lahlokoma lonke ihholo lithi, “Nizosisiza–ke nikhokhe 
umnyango wesikole sethu eniwubulele!” 

“Asinamsebenzi nalokho! Singabomthetho thina! 
Ibalekile le nja!” baphuma ngamajubane, balanda abanye 
ababesemotweni, wathungathwa isikole sonke uDonda 
waze wabhekwa ngisho emabhokisini oshoki. Phinde! 
Yaphuma imoto kwakliwula amathayi iyombheka kwakhe, 

112 


ekhweni lakhe, nasezihlotsheni. Phinde! 

Umzuzwana nomzuzu, izimoto ezazinikezelana 
ngoDonda zazimsondeza ekuweleni umngcele wezwe 
ayezofika kulo angene endizeni eyayizomedlulisela 
ezizweni. 

*** 

“Izolo bengisemjondolo, egatsheni elisha elisanda 
kusungulwa ngomunye webandla ohlala khona. 
Bengithokozile ngibona abantu begcwele indlu 
iphuphuma, abanye behlezi phansi, phandle. Ngithande 
ukwethuka lapho sengiqala ihubo leNkosi, ngilandelwa 
yidlanzana. Igazi lingishiye kakhulu ngesikhathi 
sengishumayela ngithi abantu abaphenduke ngokuba 
umbuso wezulu ususondele, ngokunjalo nosuku 
lokwahlulelwa nokulahlwa kwezoni elangabini lomlilo 
waphakade.” 

“Bekungaleso sikhathi–ke lapho ngizwe indlu 
ivungama khona, indoda ebimantwengumtwengu ezingubo 
ezigugile ingiphula ulimi ngombuzo obuthi, ‘Kukhona yini 
ukukholwa okuyikho esigqilini esilanjisiweyo, sibuka 
isicebi sidla size sifinye ngendololwane, izinsalela 
siziphakela izinja? Uma olanjisiweyo ephoqwa yiphango 
ukuba ebe, leyo mpoqo ngabe ohluphekileyo iyamqhelisa 
na embusweni wezulu?” Umfundisi uMbambo 
wayeyilanda le ndaba emi epulpiti lasesontweni khona 
eMlazi. Kwakugcwele, kukhona ngisho umqangabhodwe 
womfundisi omhlophe waseDashi umnumzane Fanie 

113 


Pienaar. 

“Esimweni esinje, isizwe ngizosishumayeza kanjani 
ngokwenza umfanekiso ngeSodoma neGomora uma sivele 
sihlala kuyo? Ngizoyiphatha ngiyithini eyeBhabhiloni 
bevele bebhadla kuyo? Ngizosishumayeza kanjani 
isizwe ukuthi asilunge sigweme ukubhujiswa ngomlilo 
ngemuva kokwahlulelwa uma sesivele sibhadliswa ngawo 
ngaphambi kokwahlulelwa lokho? 

“Ngelulekeni bakithi, ngokuthi ngizobashumayeza 
ngokulunga ngithini kubantu uma beswele ngisho indawo 
yokubeka isinqe, belala endle, bengenandawo yokumisa 
ngisho ixhokovane? Ngishumayele ngithini uma izingane 
zilala kamelo linye nonina noyise zibabuke beciciyela 
umshado ngengciciyela yothando abathokozisana ngalo 
ngokulweba besemakamelweni emizi yabantu? Kuyiqiniso 
ukuthi esimweni esinjalo, uma izingane zike zathi 
shelele zayokipita, abazali bake bakhululeke bathole 
nethuba lokuhlekisana. Uma isimo sempilo sigqugquzela 
ukwanda komasihlalisane, ihlume kanjani ezihlabathini 
intshumayelo yami yokuba kwaziswe imizimba igcinelwe 
injabulo yomshado? Khona–ke sengithi ngiyabanquma 

114 

abakhulelwe nabakhulelisile ebandleni, ngithi 
ngibanqumela kuliphi, bekusiphi isimo? 

Esontweni kwathula cwaka umoya owawunomunyu. 
Umfundisi Pienaar, ehlezi phansi, emise izindlebe 
elalele, wabheja wabomvu tebhu. Wayengavuthiswa 
ukuthi kumbe umfundisi uMbambo wayehlaba uhlanga 
lwakhe, kepha wayebuyelwa yiminjunju yobuhlungu 
benkumbulo yempilo enje ayeke wayiphila esemncane. 
Usizi olwalubalwa kwakungathi lwaluyovula yena. 

“Kuthiwa mandulo,” waqhubeka uMbambo, “kwake 
kwadlanga izimpi ezweni. Kuthiwa ukudla emasimini 
kwafakwa umlilo, kwathunjwa nemfuyo kwanjeya. 
Inkemane isizenzela kuthiwa abantu baqala ukudlana 
bodwa. Kuthiwa kusukela lapho, kwathi noma sekunenala 
nochibidolo, abanye abase bayizwa bayithanda inyama 
yomuntu, baqhubeka nokubadla. Kunjalo nalapha. Namuhla 
abantu bayadlana. Njengoba sebeze bejwayela ukudlana 
bodwa, sekuyothi nalapho izwe selibuyele ekukhanyeni, 
abanye baqhubeke nokudla abanye, nokudla ngabanye.” 

“Esimweni esinje, bandla, umsebenzi kaNkulunkulu 
awenzeki. Nani niyabona.” Weneka izandla. “Kulukhuni 
ukusondela embusweni kaNkulunkulu uma ababusi 
bemibuso yomhlaba wakhe bebusa ngobuxamba.” 

Inkonzo yabe isifana nemvuselelo. Basukuma abanye 
bafakaza. 

“Mfundisi!” Kusho insizwa yesudi, ishaye izibuko. 
“Mina ngiwuNdabazabantu efemini. Mihla namalanga 
ngithetha amacala abantu abafika bedidekile 

115 

emsebenzini. Imizi abanayo. Izingane namakhosikazi abo 
bagcwelezelwa endle. Ngaleyo ndlela, uma sekudideke 
ngisho abasebenzi, umnotho wezwe awakheki. Esimweni 
esinje akusebenzeki Mfundisi!” 

Kwasukuma enye futhi intokazi ngehubo. Ishaye 
ingubo yayo eyayinezimbali ezazisagolide, impofu, 
yahlengezela izinyembezi ngaphansi kwezibuko, yabeka 
nayo ithi, “Mfundisi, igama lami ngiwuBathandekile 
Dlomo. Ngokusebenza ngiwumhlengikazi eMnyangweni 
wokuHlelwa kweMindeni. Mfundisi, lo msebenzi 
wethu awusebenzeki. Uzosebenzeka kanjani Mfundisi 
uma sithi abantu abahlele imindeni iziphathimandla 
bezimatasatasa zilanda izizwe zangaphandle 
zizincelisa umbele ogwansile, abayizifiki behlaliswa 
kwezakwanokusho izindlu ngenkathi abengabade 
bengomagumangithole? Nakuba siyibona siyesaba ingozi 
yokuzala kuchichime izwe, kulesi simo senqubo yezwe 
ungabayala ubathini abantu?” Yahlala phansi futhi 
ngehubo. 

“Mfundisi!” Washo nomfundisi uFanie Pienaar 

116 

esukuma eyoma epulpiti, eduze kukaMbambo. “Isikhathi 
esiningi asazani. Besibonana nje ngokuhlangana 
edolobheni. Bengizwa nje ngendaba kuthiwa indlu 
ensundu ihlala emalokishini asezingeni eliphezulu. 
Bengingazi ukuthi kanti isizwe siphekwe ngogalaza. 
Sengizobuyela ebandleni labamhlophe edolobheni 
nombuzo othi, kambe umbhalo wawuthini ngokuthi 
umuntu akokwenza kwabanye lokho angakuthanda 
uma kwenziwa kuye? Ibandla leNkosi elingelabansundu 
nabamhlophe kufanele liqonde ukuthi umuntu 
ungokaNkulunkulu. Kuwukuzehlukanisa noMdali wakhe 
ukumcwasa, nokumgqilaza ngokumkhubaza umzimba 
nomphefumulo. Abashayi bale mithetho, bandla elingcwele, 
ngicela nibathethelele ngokuba abakwazi abakwenzayo. 
Mhla inkungu yokungazi yasanguluka emakhanda, boswela 
amahlahla okwembesa imizimba ngokucacelwa ukuthi 
kanti yonke le minyaka kade behamba ze.” 

“Esengikubonga kakhulu kini ndlu emnyama, 
yisibindi. Ngiyaye ngithokoze kangakanani uma 
ngibona abantu bakithi besahamba bagqawuzele 
benobuqha bokuthi ngiyinkosikazi noma umnumzane 
bani. Ingakanani injabulo uma ngisabona izintombi 
nezinsizwa besenokuzazisa bephokophelele phambili! 
Qiniselani kokuhle bakithi ngokuba ngemuva kwalo 
mnyama ukukhanya kofika ngokushesha, kubaxhophe 
abantu, badideke babulalane bodwa. Kepha ngemuva 
kwalokho izikhuthali ezobe sezikhululekile emaketangeni 
ziyothokomala emafutheni.” 

117 

Isonto laphuma, ibandla lema phandle layizixukwana 
ezazibabaza intshumayelo eyayingase ibe ukuzithintela 
uthuli lwezichwe koMfundisi. Kwakungaleso sikhathi 
lapho amadoda amabili ayeshaye indlivaliwe, ekuseni 
eke abonakala esikoleni eMzuzwana, etshobela khona 
endlini eyayisahhovisana loMfundisi. Kwangqunyuzwa. 
Dukuduku aphuma naye uMbambo eyavuzela ngemijiva 
emnyama, emqhuba, ebeke eduze kwabo uMfundisi 
Pienaar owayelokhu ethe, “Uma nimbopha, ngibopheni 
nami!” 

“Iqiniso liyimpilo, amanga awukufa! Ngakho–ke 
kulungile bafowethu uma ngiboshelwa iqiniso ngoba 
ngiboshelwa ukuphila. Kwanga lokho kuphila kunga 
okuphakade!” Washo engena emotweni bemkaka. 

Ibandla lisamangele, yasuka izithonto imoto, yalishiya 
nezintuli noMfundisi uPienaar eliqoqa, lihlabelela 
limthandazela uMbambo. 

Bekhala abanye, abanye behluleka nokukhuluma, 
zizehlela, balifulathela isonto. Abanye banyathela 
kancane beya ezimotweni zabo ababezimise imvamisa 
emthunzini wezihlahla. Nomnumzane Thabizolo 
Thabekhulu, uswazi lwensizwa eyayinethambo, ikhanya, 
impandla iqala ukwenyuka ngamanhlonhlo, imashumi 
mane eminyaka, wawunyathela ngokuwuhlonipha 
umhlaba esesudini eyayisibhakabhaka. Ngesinye 
isandla wayephethe iBhayibheli, ngesinye ebambe 
umkakhe uMaDlamini, uZamaSwazi owayesemashumini 
amathathu eminyaka ayeva ngesikhombisa, ewugamfu 
lwakwabo olwalukhanya, lushaye isiketi nebhantshi 
okwakufana nokomyeni. Babeqonde ocingweni lwemoto 

118 


yabo eyayiwuhlobo lweToyota Cressida eyayifana 
nezingubo zabo. UThabekhulu wayethi umvulela isivalo 
umkakhe lapho ezithela enkosikazini nendoda ababehlezi 
phansi bencike ngayo imoto, bephahle indodakazi 
nendodana yabo. Wabacela uxolo uThabekhulu. 

Wathula uThabekhulu wayibuka le nsizwa nomndeni 
wayo, wabafunda bebhalwe usizi. Wabuza wathi, “Yini, 
kwenzenjani?” 

“Usibona nje mntakababa sesihlupheke kangangokuba 
sesicabanga nokuthi lapha mhlabeni akusekho muntu 
osasithanda. Sesize sathi ake sizilahlele lapha emagcekeni 
enkolo engcwele. Mhlawumbe singake sihlangane nomuntu 
onobuntu, sithi noma simzekela le nsumansumane yethu 
abone ukuthi uthathani uhlanganisa nani.” 

Wayilanda ukusuka nokuhlala indaba 
yezigigaba ezazibehlele besemjondolo. Balapha 
nje, babeqe khona entathakusa, bephelele 
Ababenakho kwakungokwakusemzimbeni kuphela, 
nomashayandawonye usebhokile. Bacela noma ucezu 
lwesinkwa nje kuphela abazolucozulelana, kanye 
nompheme wokufihla amakhanda lapho uDubazana 
esasebenzela okokuthenga izingubo nokokuqasha 
ikamelo. 

“Konje Nkosi yami sizonishiya kubani noMfundisi 
eseboshiwe nje?” kubuza uMaDlamini elubuka lolu 
taku olwalubabuka ngamehlo ezinkedama ayenendlala 
nezinyembezi. Bobabili nomyeni wakhe badeda, 
bangqumuza ingxoxo yabo yeluswe unembeza owawudalwa 
yiBhayibheli ababeliphethe. 

119 

10 


imoto yakwaThabekhulu yehla yenyuka nemithambeka 
nemimango yaseMlazi isuka esontweni ibabele emzini 
wabo owawusemaphethelweni esigceme sakwa–E, 
khona eMlazi. Wawungomunye weyayilengele phezu 
kwawo umfula uMlazi. Yayize yapatalala imoto ngemuva 
kuminyene uDubazana nomndeni wakhe. Kubo 
wayengekho owayekhulumisa omunye, kuyilowo eqhatha 
umunyu womzwangedwa. Kumbe abanye babelalele lo 
mculo owawumnandi, upholile, usholo phansi kule moto 
eyayingeyabahlanzekile, kwayona ihlanzekile, inuka 
amakha amnandi. Imoto yaye yema phambi kwamasango 
omuzi wakwanokusho owawubiyelwe ngofenisi oluhlaza, 
wona upendwe ngokwakuliphuzi, ufulelwe ngamathayela 
ayebomvu. Wawusanda kunwetshwa. 

UThabekhulu wehla wavula isango elikhulu negalaji. 
Wabuyela emotweni, wayifaka egalaji. Behla bonke, 
walivala igalaji, babahola. UMaDlamini wavula 
umnyango abangena ngawo bazithela endlini yokudlela 
eyayinetafulakazi elide lezimali ezishisiwe. Izihlalo 
ezazihlotshiswe ngezimbali, zaziyisishiyagalombili, 
nekhabethe lezitsha. Odongeni kwakulenga iwashi 
elalimanyazela sagolide. 

Bathithiza abakwaDubazana, sebesaba nokunyathela. 
Imizi enje babeyejwayele kwabamhlophe kuphela. 
Balandela abaninimuzi ababaholela endlini yokuphumula. 

“Hlalani bantu bakithi, nazi izihlalo,” kusho 
uThabekhulu emi kuyo leyo ndlu ababethe uma bengena 
kuyo izinyawo zacwila kunomfonomfo wokhaphethe. 

120 

Wayebakhombisa izihlalo zesikhumba esiphambili 
esasinsundu. Bahlala kuzo bacwila, nemiphefumulo 
bayizwa iphumula. Wahlala naye kwesinye esasilingene 
abantu ababili ngesikhathi umkakhe eshayela phezulu 
edlulela kwamanye amakamelo. 

“Sibonga umusa wakho Thabekhulu.” Wayesho 
uDubazana kungamkhululi neze ukuhlala kulo 
muzi ayewubona ungamfanele. Wayezizwa exhutha, 
nakhu namanzi wayesekade awagcina. UThabekhulu 
wabavulela umsakazo omkhulu, igumbagumba nayo 
yasho ezipholile kuyiSonto emini. Wabashiya, walandela 
umkakhe. 

Nakalokhu, lapha endlini, kwabakwaDubazana, 
akekho owayekhulumisa omunye. Babesele bodwa nje 
babencishana amehlo, bajeqeza. Abanye babezibukela 
usilingi yakwaThabekhulu owawuyipulangwe 
elalipendwe ngevanishi lahlotshiswa ngongoti bakhona. 
Kwakunjalo phezulu endlini yokuphumula nakweyokudlela. 
Amalambu ogesi ayelenga phezulu ayeyizihlekehleke 
ezazinogesi ababefana namakhandlela. Kwakukhona 
nabanye ababenamathele ezindongeni ezaziluhlaza 
ngombala. Kuzo lezi zindonga kwakunepulangwe 
elihle elalizizungezile, kulo kulenga izithombe 
okwakungezomshado kaThabekhulu nomkakhe. Ezinye 
kwakungezendodana nendodakazi yabo oThabethule 
noThabisile, ezinye kungezomhlobiso nje. Afike wagxilisa 
amehlo kuso kakhulu uMaZondi kwakungesabo 
abaninimuzi behlezi esihlalweni sinye, bebambisene 
ngesitsha sokudla, bedlela kuso ndawonye ukudla 
ababekucozululelana. Umsakazo lona owawububulela 
phansi wawungowohlobo lwe–Hi–fi ephambili, usekhabetheni 

121 

lembuya elalizibukobuko, ligcwele udonga. 

“Enhlekeleleni eyehlele abantwana ongixoxele ngayo 
Dubazana, angazi noma kungangenwa yini emanzini 
kungakayiwa kwabomthetho nodokotela?” 

“Mntakababa,” kwakusho uDubazana ephunga 
impukane yokuqala ayeyibona ngaye lapha endlini, 
“sengingabe ngibezwisa ubuhlungu kwabona abantwana 
uma ngizobedlulisa benjengoba benje. Okwesibili, 
kulokhu kudideka abadideke khona, sekungaba 
ukubaxhopha umoya uma ngibasa emthethweni lapho 
bezobuzwa lokhu nalokhu, nokuthi pho sithi abenzenjani 
uma sesizomangala ngemuva kwesikhathi eside kangaka. 
Uma kungase kutholakale amanzi mfo wakithi, 
sengingazibongela, ngibabongele nabo.” 

Ngemuva kokubonisana kwaqhamuka uMaDlamini, 
wacela ukuba uMaZondi ayongena endlini yokugezela. 
Ephihlika izinyembezi uMaZondi wasukuma wamlandela. 
Bakhombisana indlu yokugezela. Wangena uMaZondi 
esetshengisiwe nezingubo ayezebolekwa, ezoshintsha 
ngazo. Wazivalela, wema wayibuka le ndlu eyayinobhavu 
wakwanokusho, nezitsha zokugeza izandla nezokuzikhulula. 
Kwakukhona neshawa, nezibuko odongeni, nekhabethe 
elalinezimfanelo zokugeza. Kwakuhlanzeke kangangokuba 
umuntu wayengalinga nokudlela kuyo ngaphandle 
kokunyakama kwenhliziyo. Wakhumula, wangena 
ebhavini, wageza. Wazibhucungisisa, waphuma, wazesula. 
Ukukhululeka komzimba akakuzwanga. Wazizwa exhutha. 
Isithombe sokwakumehlele sasibhadekeke engqondweni. 
Wayethukuthele. 

Waziqhola, waxubha, waphuma izinyembezi ezithwele 

122 

ngezinkophe, waphindela endlini yokuphumula. 
Kwalandela uDubazana, wageza naye, waphuma 
eseshaye ezikaThabekhulu, wabuyela kusofa. Kwangena 
uMakhosazana, waphuma nentukuthelo yakhe eshaye 
ezikaThabisile. Kwagcina uNkosana owaphuma elabhuzela 
ngezikaThabethule ezazizinde kunaye. 

“Impela Dubazana ngizizwa nginidabukela,” kusho 
uThabekhulu ephazamisa ukuthula okwakusendlini. 
“Usizi lokuntula izindlu lolu ngolukhungethe izindimbane 
zabantu ezweni.” 

“Kunjalo impela Thabekhulu.” Wamvumela uDubazana 
embuka ngamehlo engane ikhophozelela uyise. “Umuntu 
usehlupheke lapha emhlabeni ehamba ekhosela waze 
wadakwa usizi. Ekuqasheni lapha iphuma kwamsokoci 
ingene kwamsokoci.” 

“Iqiniso elimsulwa lelo Dubazana. Imvamisa yabantu 
abaqashisayo nayo ngesuke ivele izihluphekele. Manje 
umuntu unele akubone unotho uyisiqashi, acabange 
ukuthi usuzenza ngcono emzini wakhe. Kuqala lapho–ke 
ukuchukuluzana. Ngikwazi kahle lokho Dubazana. Nathi 
silapha nje, saqala khona. Uke uphume kweminye imizi 
lapha nezimpahla zakho zingasaphelele. Khona uma 
umkakho kuthiwa uyabukeka nje, O!” Washaya izandla 
wazichitha, wabheka le, “isuke isiyenzekile indaba. Kanti 
kwawena futhi ndoda uma uke wangobukekayo, ufunwa 

123 

ngamnyama.” 

“Bangenzani phela okunye Dubazana ngaphandle 
kokuba bakukhuthuze imali? Emalokishini lapha 
kuhlushekiwe.” 

UMaDlamini wakhothama eceleni komyeni wakhe, 
wacela ukuba bangene endlini yokudlela. Nempela 
uThabekhulu wabacela, kwangenwa. Babingelelwa yitafula 
elase lidekiwe, amakhala ashaywa yiphunga lezibiliboco. 
OThabekhulu nomkakhe badonsa izihlalo ngasechopheni 
letafula, bahlala bancikana ngesikhathi abakwaDubazana 
besathithiza, benhlakanhlaka ezingqondweni. Bahlala 
nabo, indodakazi eceleni kukanina, nendodana ngakuyise. 
Wathandaza uThabekhulu, kwabhekwana nokudla. 

Abanye bakwaDubazana besakubuka ukudla, abanye 
besakukhophozelela, abakwaThabekhulu baxoxela phansi 
njengentombi nensizwa. Balekelelana lapha ezitsheni, 
omunye ephakela omunye. Badla, babuye bancozululelane 
nenyama, bafunzane. Babekwenza lokhu bebeba ngeso 
abakwaDubazana. Ngakulolo hlangothi inkosikazi yayiphakele 
izingane zayo nendoda qede wadla uNkosana akazithela 
ngabandayo. Laba abanye bathi choko choko, bekuhlafuna 
sengathi kwakunobomi, bakugwinya sengathi babephethwe 
uzagiga. Basheshe bakuyeka, bakudla ngamehlo. 

“Siyabonga Thabekhulu,” kusho uDubazana sekuqediwe, 
“lokhu kungibutha ongibutha khona mntwanawabantu, 
singazani nakwazana, sengiyokubongelwa oPhezu kwakho 
konke.” 

“O, hhe, mntakababa, kuthiwa ukusiza umuntu 
ukuzibekela.” 

124 

Baphuma endlini yokudlela babuyela kweyokuphumula 
lapho abakwaDubazana bashiywa khona, base 
belekelelana abakwaThabekhulu beqoqisana izitsha, 
belekelelana ekhishini, omunye ezigeza, omunye ezesula, 
belu bengalibele ukubukana nokwangana. Sebeqedile, 
babuyela koDubazana. 

“Ngiyezwa Thabekhulu.” 

“Sesithe–ke uma sikhuluma noyiwele nami, safinyelela 
ekutheni kesinikhoselise amakhanda lapha ekhaya 
okwesikhashana nisazifunela–ke nani engxenye.” 

“Thabekhulu! Nomashengela kaMfuzana owafuza 
imifula! Siwela! Nina enehla ngesilulu!” Wasukuma 
ehlala uDubazana, ethopha uMpanza. 

Kwasukunywa bakhonjiswa ikamelo. Kule ndlu 
eyayisanda kunwetshwa lona lalishaya umoya, lingakabi 
nampahla. Lalidle nje kuphela ngokuhlanzeka, lisanuka 
nopende, lisho ngamakhethini amahle. 

“Nangombhede ningakhathazeki. Okwamanje sizoke 
siniboleke wona owezingane.” 

“Kodwa Thabekhulu uzikhathazelani ngombhede ngoba 
thina sifanelwe yikhona nje ukubhuquza phansi? Ungaze 
usho–ke lapha endlini kukhona nokhaphethe!” 

Wanikina ikhanda uMpanza wathi, “Dubazana, akekho 
umuntu ofanelwe yimpilo yezinga eliphansi. Wena–ke 
nokusho awuzenzanga. Wenziwa yisimo sempilo.” 

NoMaZondi esebabonge ngokubathela ngezinyembezi, 
abesimame babuyela endlini yokuphumula. Abesilisa 

125 


babambisana ngombhede newadilobhu bekuthuthela 
ekamelweni elisha lakwanokusho okwase kuyilona 

yabakwaDubazana ngemuva kokuqhwagwa isithunzi 
sobusha nesomshado. 

Kwakukade kuduma okuhambayo naphakathi 
kobusuku, kepha hhayi njengasentathakusa. Isitimela 
sezwakala sikhalisa okwengane, insimbi edla ezinye igida 
ingidane ngakoZwelethu, koMnyandu naseLindokuhle. 
Amabhasi abubula, amatekisi abaphaphamisa abasebenzi 
ngamahuthi. Ngokugamanxa kwehora lesithathu 
nakwaThabekhulu lakhala iwashi elalisodongeni, 
likhalisa okwensimbi yesonto lelekelelwa ngelaliririza 
kungelokubavusa abaninimuzi. Nempela bavuka, ukukhala 
kwamabhodwe nezindishi kwezwakala. OThabekhulu 
nomkakhe babelekelelana. Waliphunga eliphephetha itiye 
uThabekhulu isaduma imoto eyifudumeza. Wangena kuyo, 
zaya, kuba yilapho umkakhe ebuyela embhedeni futhi. 

Ukuvuka kwabakwaThabekhulu kwakubaphaphamisile 
nabakwaDubazana. Indoda nenkosikazi babephaphame 
qede bahlahla amehlo. Imiqondo yabo yayilahlekile. 
Ukuzwa izigi zabakwaThabekhulu kwakubethusile, 
kube sengathi babezwe lezo zezinswelaboya. Kwakhona 
ukuphaphama amehlo bewaqhunsulele isibani sikagesi 
ababezumeke bengasicishile kwabadida. UDubazana 
wayegcine emajalidini ukulala emzini onogesi. UMaZondi 
wayengakaze. 

Ukudideka okwakudla umunyu phakathi kwabo 
kwakubalalise ngokwahlukana. Namuhla uDubazana 
wayelale phansi kukhaphethe. Ngale kombhede, 
phansi, kwakunguNkosana. Embhedeni kwakulele 
uMaZondi nendodakazi. Khona manjalo, waphihlika 
wakhala uMaZondi. UDubazana wamncisha amehlo, 

126 

akaze amesula nazinyembezi lezo. Waphenduka khona 
phansi, walala wamfulathela. Kwakungamkhanyeli 
ukuthi lo mphefumulo ayewufulathela wawumdinga 
kangakanani, nokuthi lezi zinyembezi ezaziyimifula ebilayo 
zazidinga ukuphoziswa nokwesulwa nguye. Kwakulalwe 
engakhulumisani nomkakhe; kwakusa nje ingqondo 
yakhe yayisajiyelwe. Okwakukukhulu kunakho konke 
enhliziyweni kwakuwukuzibona ephoxekile njengendoda. 
Iso lengqondo lalibhajwe emfanekisweni wokubanjwa 
komkakhe esikhundleni sokuyiqhamukela inkinga 
ngokuyibuka ngeso elinzulu labansundu. Lelo lokwazi 
ukuthi inkosikazi iwumuzi, hhayi womyeni wayo nje 
kuphela, kepha wamadlozi aleso sibongo, nesizwe jikelele. 

“Mayelana nani MaZondi?” 

Wambuka umkakhe wamthela ngezinyembezi. 
Wathi, “Yise, uyazi ukuthi ngikuthanda kangakanani. 
Engikucela kuwe–ke mntakwethu, ukuthi ngezikhathi 
zobuhlungu obungaka emoyeni nasemzimbeni wami, 
ungaqhelelani nami, kepha usondele eduze. Uma uqhela, 
njengoba wenzile nje, umoya wami ngiwuzwa ugodola, 
ungembethe. Ngicela uwembese.” Mihli, wamthela 
ngesiphihli sezinyembezi ebalisa ethi, “Angazi noma 
ukuphila kusangifanele yini? Umoya ushayekile; 
umzimba udungekile.” 

Esadidekile, edangele, edikibele uDubazana, wavuka 
wahlala ebuthe izabutha. Wayezama ukukhuluma, kepha 
izwi lala libindwe yizinyembezi. 

“Ngibuzile yise kaMakhosazana kuwe baba 
njengenhloko yekhaya, ukuthi mina mkakho 
nabantabakho, njengoba sesinjena nje, usikhipha kanjani 
kulolu bishi?” 

Balushuka udaba. Okokuqala nje babengenayo 

127 


nemali yokuya emaphoyiseni nakodokotela lapho. 
Noma–ke kuthiwa imali babenayo, yeka lobo buhlungu 
bokuyotinyelwa yimibuzo yamaphoyisa nokwedluliselwa 
ezibhedlela. Kwakunokwenzeka amacala agcine 
esezinkantolo. Kumbe ecaleni kube khona nezintatheli 
ezazizowanaphaza emaphephandabeni amagama abo. 
Uma babezodalula amagama ezinye izinswelaboya 
babenokubulawa, kushiswe nomuzi wakwaMpanza. 
Njengoba vele kwase kubehlele, bakubona kungcono khona 
ukuba kebazame ukufela ngaphakathi nalobu buhlungu. 

Isikhathi sokuvuka kwezingane okwakufanele ziye 
esikoleni ezazikade zasigcina, sashaya. Wabamba 
ikhanda futhi uDubazana engazi nokuthi wayezothini 
kuzo. Ngesikade wathi, “Kodwa nina wabo ngeke 
bavukele esikoleni namhlanje bayoveza ubuso nje ukuze 
bangesulwa?” 

“Nokuveza ubuso lobo Dubazana angiboni ukuthi kuzosiza 
ngani ngoba esikoleni akusiwa ubuso, kusiwa ingqondo. 
Kulesi sigigaba esibehlele abantabethu, okwanamuhla 
abakabi nayo ingqondo edingeka esikoleni.” 

Ngaleyo ndlela bahlala bonke abakwaDubazana 
bencishana amehlo. Cishe kwase kuyihora leshumi nanye 
ngesikhathi uMaDlamini etheleka nomthwalo wakhe. 
Wathi ukuba angene, wakhala ngoMaZondi. 

“MaZondi! Ngisize ntombi!” 

UMaZondi owayengasazi lutho emhlabeni wethuka 
wathwala amehlo. Ngokuphinda kwezwi eduze, wavuka, 
waphephukela ekhishini lapho uMaDlamini ayememeza 

128 

ngakhona. Wamethula umthwalo ayewuthwele. Kwaba 
wukulithi qithi nje phansi itshe lomthwalo, waphephuka 
uMaDlamini wayozilahla kusofa endlini yokuphumula 
qede wazikhalela ethi, “Hhawu! Safa Nkosi yami!” 

“Ezangaphakathi ntombi. Siyadayisa.” Wahefuzela 
esula izithukuthuku ngeduku lakhe lasekhanda. 

“Washeshe wabuya kangaka ntombi, niwathola kanjani 
nina amathumbu kalula nje, ngoba ngizwa kuthiwa 
laphaya uke ubuye ungawaphethe ngezinye izinsuku?” 

“Yiqiniso lelo MaZondi. Mina ngize ngilanyulelwe 
ukuthi umyeni wami usebenza kuyo leya mboni. Uyena 
oyinduna enkulu.” 

“Yinina enijabulayo bakithi. Ukuzama akufani nokuhlala.” 

“Usuke usuvuthiwe ekhanda MaZondi uma nje 
usuqonda ukuthi umuzi ovuthiwe awakhiwa yindoda 
noma inkosikazi kuphela. Uze uvuthwe nje ngoba usuke 
uvuthelwa yindoda nenkosikazi,” washo uMaDlamini 
esukuma, elivula ibhokisi lakhe elasheshe lavakashelwa 
yizimpukane zingamenyiwe. Wesula itafula, inyama 
wayendlala khona, wayesecela uMaZondi ukuba 
ambambise. Wayisika eyilinganisela amanani athize. 
Waqeda, wabonga kuMaZondi, wayesefudumeza ukudla 
ayekukhiphe kusibandaqhwa. Wadla, waphuma futhi 
naleli bhokisi elalisinda sengathi laligcwele izinsimbi. 
Wanikela ehositela labesilisa elalingakwaMnyandu 
esiteshini lapho ayedayisela khona. 

“MaZondi, ngibona ukuthi nami angiphume ngilishaye 
phansi ngiye emsebenzini. Uyabona nje ukuthi lapha 
ekhaya impilo iyasetshenzelwa. Thina kungaze kube 
nini siphila impilo yezinxibi? Emsebenzini ngizothola 
nabazongeboleka imali ezalayo.” 

129 

UDubazana wageza, waphuma ngazo izingubo 
zikaThabekhulu washaya unobhanqa. Wayenyathela 
ebabayela, ephephuka. Kwakuba sengathi abebi bobuqha 
bomuzi wakhe babembuka ehamba nje, bemokha 
ngensini bemhleka ubuwula. Nhlanhla yakhe leyo yokuba 
ahlangane nayesebenza nabo esadavuza, bameboleke 
nemali yebhasi. 

“Ngiyaxolisa impela mfowethu. Bengingazi ukuthi 
kanti ubuya ngalesi sikhathi emsebenzini.” 

“Ngiphuma emini nje, ngiyavuka ekuseni.” Wakhumula 
ijakethe yakhe wayijika kusofa, wayesekhipha iduku 
lakwanokusho, ezesula ubuso obathi ukuba bome, lagijima 
igazi labo, laba nokuthandeka okungandile. 

“Isizungu sesikubulele,” washo ehlala phansi. “Awuvuli 
ngani umsakazo lona uzilibazise ngawo?” 

“Ngesabile Thabekhulu.” 

Wamamatheka uThabekhulu, wathi, “Kanti 
uma ulapha ekhaya ubokhululeka MaZondi, mina 
ungithathise okomfowenu enizalana naye, nomkami 
umthathise okukadadewenu. Nathi, nilapha nje 
sinithathisa okwezingane zakwethu.” 

Ngomoya owawuphansi uMaZondi wathi, “Ngiyabonga 
mfowethu.” 

130 

Wambuka uThabekhulu, wabufica ubuso bakhe 
buhluneme. Amehlo akhe ayecwayizisa okwemibani. Ubuso 
bakhe babubukeka buthwele umvimbi owawuhambisana 
nenkanyamba. Akabange esanda namazwi. Wakhululeka 
uMaZondi, wabuyela ekamelweni eyobamba impi yakhe 
yomzwangedwa. 

Eseqedile, wadumela iphephandaba ayefike nalo, 

walifunda waze wozela. Wangena ekamelweni labo, 
wacambalala edimede ebuka iwashi, ebala amahora 
ayesasele ngaphambi kokubuya komkakhe. Ihora 
lesine lashaya. Wasukuma, waphondla wangqongqozela 
uMaZondi emazisa ukuthi wayesathi shelele eyolanda 
umkakhe. Waphuma, wangena emotweni, zaya. 

Babuya ngelesihlanu. Engena nje uMaDlamini 
endlini wavulela amanzi ashisayo ebhavini, washo 
phakathi. Umyeni wakhe owayeseseduze kwakhe, 
njengenhlalayenza, wathatha indwangu nensipho, 
wambekela isineke, emgcoba ngamafutha ayenamakha 
ayenuka izimbali. 

Baphuma ekamelweni, baba sekhishini bobabili. 
Ngesikhathi omunye ebeka amanzi etiye, omunye 
wayelungisa izinkomishi. Babekwenza lokhu bexoxa, 
behleka uhleko oluncane. Izimfanelo zetiye zabekwa 
etafuleni, kwaba yilapho uThabekhulu ekhipha iphakethe 
lamazambane athosiwe nenyama yenkukhu yodumo 
lweKentucky, konke ekuphathele umkakhe. Kwaphakwa 
puletini linye, badla. Sebeliphungile netiye, basukuma 
bagezisana izitsha. Ngemuva kwalokho bahlala bobabili 
endlini yokuphumula. Owesimame wanikeza owesilisa 
inoveli ayekade ezifundela yona emini. Owesilisa wanikeza 
owakwakhe iphephandaba ayeselifundile. 

Ngemuva kwesikhathi basukuma, omunye walungisa 

131 

igceke, omunye ezinye izimfanelo zasendlini, eqeda 
epheka. UMaDlamini wabaphakela abakwaDubazana, 
base bengena kwezokuvakasha nomyeni wakhe. Yaduma 
imoto, zaya. Yibo labaya edolobheni besayozichwathikela 
ezihlabathini zolwandle bebambene ngocikicane. 
Babuya kuhwalele, bangena embhedeni, baxoxelana 
beshiyelana nangemibono ngababekufunde enovelini 
nasephephandabeni. 

Ngehora leshumi nanye wangqongqoza uDubazana. 
Watatabuka umkakhe wamvulela. Wethuka uMaZondi 
embona engeDubazana owayejwayelekile. Namuhla 
wayeshaye i–ovalolo ayesebenza ngayo namadadla 
ayemnyama, konke kudabukile. Ayehambe ezigqokile 
wayezigodlile. Nokuphuma kwakhe emnyameni wokuhlwa 
engena ekamelweni kwakusewukungena osizini. 
Kuleli kamelo amathuba okwelapheka komshado wabo 
ayelahleka umzuzu nomzuzu. Esikhundleni sokuba 
ngabe babesondelana kakhulu, omunye acamelise ikhanda 
komunye, amkhalele, aduduzwe, lalingekho nalelo thuba 
kulelo kamelo kubo elase liwumuzi uphelele. 

Izinyanga ezintathu zaphela isimo siya ngokuya siba 
bucayi usuku nosuku. Isibindi sokuba ofelaphakathi 
sehlulwa wumzwangedwa. Bazidela amathambo 
bayobika emaphoyiseni nakodokotela. Bagqigqa 
begqigqile bebuzwa amanangananga amaningi behlolwa 
bethathwa negazi. UMaZondi wayesindile. Kwatholakala 

132 

ukuthi uMakhosazana owayesezithwele, wayenalo 
negciwane lengculaza. Kwaboniswana nangekhambi 
elaliwukuwukhipha umbungu. Wala waphetha 
uMakhosazana. 

“Ngiyazisa ngomntanami ompilo isiphahlazeke 
enhlekeleleni yobunhlwa engasayizwanga nenjabulo 
yobuntombi!” Ngesikhathi ebalisa engaqedi uMaZondi 
umyeni wakhe wayebancenga ukuba bakhale bezesula. 
Le ndaba kwakungafanele bayithi vu, kwaThabekhulu, 
funa baphelelwe nayindawo yokuquba. 

133 


11 


UmNdeNi kaDubazana wawusuyiwo ngezidumbu, ubhubhe 
emoyeni. Unina wezingane wayesengenelwe ukuzenyeza 
nokungazethembi. Wayezizwa enganakiwe, engathandwa. 
Nendaba yegciwane yayimethusile, engethembi ukuthi 
ngempela wayexhegulile kulo. Ukungenwa yilesi sifo, 
nobuhlungu bokuthwala isixhwala sombungu owawuyise 
engaziwa nokuthi wayengowakwabani ezalwa wumabani 
wakuzwa sengathi kwakukuye. Zazike zibe khona 
izithuba lapho ayethi uma eyibona indodakazi imphihli, 

ingasafundi, ishabalalelwe wugqozi, afise ukuba naye 

ukufa kusheshe kumaphule ekudabukeni. UNkosana 
nakuye esasingedluli isilo sengubo ayesenziwe, 
wabuyela esewuNkosana omusha, unyube wasesikoleni. 
UDubazana wayebabuka bonke aphenduke isiduli nje 
esasicabanga singaqedi. Yikho lokhu kuthula kwakhe 
okwakunezelela enkathazweni yomphefumulo womkakhe 
nasekuzizweni enganakiwe, engathandwa. 

Ngokuqhubeka kwezinsuku inkinga kaMaZondi 
yathanda ukumhlala enhliziyweni uThabekhulu. Emini 
lapho ebuya emsebenzini wayethi uma engqongqoza 
kuvame ukuba uMaZondi owayemvulela qede ambuke 
ngamehlo esiguli ayekhombisa izinyembezi ezazisanda 
kwesulwa. Nasemzimbeni wayehusheka ngokushesha 
njengendodakazi yakhe eyayingasalubhadi esikoleni. Kazi 
yayingasafundi ngani? Nakuba wayekubona konke lokhu, 
waqale wanamahloni okubuza. 

Izinyanga eziningi befikile zaphela benje 

134 

abakwaDubazana. OThabekhulu bayifunda ivaliwe, 
baqala nomkakhe ukuyingqumuza embhedeni. 

Wavuma umkakhe ngokuthi, “Empeleni abakaze 
baswabuluke selokhu bafika. Kube kufanele–ke khona. 
Lukhulu olwabehlela.” 

“Ngibona sengathi kufanele sibasize kule nkinga 
ababhajwe kuyo.” 

“Singabasiza kanjani nje kodwa yise kaThabethule?” 

“Ngokubaxoxisa nina kaThabisile. Uyazi, umuntu 
noma enenkinga, imicabango ike ithi damu, uma 
inkinga yakhe eyibonisane nomunye. Ngakho–ke 
ngicela sibakhiphe ekamelweni, sihlale nabo endlini 
yokuphumula. Mina ngizothi ngibuyisa ingqondo 
kaDubazana, nawe ube ungamlibele umkakhe.” 

“Kanti ukuba uyazi ukuthi sengazama kanjani, 
ngehluleka ngoba uvele angincishe amehlo nje.” 

“Wenziwa yiyona impela inkinga emphethe.” 

Imizamo yabakwaThabekhulu yokuqhumbuza 
ithumba yaphelela emoyeni. AbakwaDubazana base 
bejwayela ukuzivalela ekamelweni, bengahambeli muntu. 
Nokubaxoxisa kwakuba sengathi kwakuwukubahlupha 
nje. Noma sebehlezi nabakwaThabekhulu babengagudli 
nakugudla emzwangedweni owawubaphethe. 

Kwaze kwathi ngalanga limbe uThabekhulu engqongqoza 
ebuya emsebenzini, wavulelwa uMaZondi namuhla 
umunyu owawumxine kangangokuba wayezesula zedlule 
zigeleze izinyembezi, ewadonsa ewadonsile namakhala. 
Wangena uThabekhulu, wavala, wayesembuka 
isikhashana. 

“MaZondi, ngisacela uhlale phansi, uke ungichathazele 
nje ukuthi ngabe yini lena engedluli, elokhu yakwephula 

135 

umoya.” 

“Akusizi ukuba ufelaphakathi. Usungaze umelwe 
nayinhliziyo, kanti ngokuxoxa nje kukodwa kumbe 
ungalithola ikhambi. Ngicela uhlale sixoxe dadewethu.” 
Wambekela isineke emncenga. Wagcina ehlezi uMaZondi 
kusofa. Naye wahlala komunye babhekana. Ngaso isineke 
wamxoxisa, emba imfihlo yenhliziyo. 

UMaZondi owayefundiswe ukuba izinkinga zomuzi 
angazenekeli izwe wagcina esemi ngokuthi, “Inkinga 
engiphethe mfowethu ngeke ngakuxoxela yona ngoba 
kungathi uma ifinyelela ezindlebeni zikadadewethu 
uMaDlamini, kumbe asixoshe. Ngakho ilunge iququda 
thina sodwa.” 

“Uma kuyinkinga ongafisi ayazi, ngeke ngimtshele.” 

UThabekhulu wazizwa edabuka embuka ekhedamisile. 

Wammisa idolo ngokuvaleleka kwemfihlo. Ngakho–ke, 

uMaZondi emethemba, wayibhoboza. 

Zehla izinyembezi ethi, “Ngicela ungayilokothi eyesifo 
esiphethe umntanami ngoba angasethuka umama walapha 
ekhaya, siphelelwe nayindawo.” 

“Ngisemi esethembisweni.” Wamnika iduku ethi 
akesule izinyembezi. 

“Angingakufaki ezinkingeni mntanomuntu. Sengesaba 
nokuthi nakimi isifo silotshwe ebusweni.” 

“Qha, kuthiwa asithathelwana ngezinyembezi. Mina 
ngikubona umsulwa nje.” 

“Umyeni wami yena wesaba ngisho ukungithinta 
ngocikicane.” 

Lamethusa lelo uThabekhulu wathi, “Ngabe nakuwe 
latholakala yini?” 

“Balilandula, kepha akakholwanga. Ukungakholwa 

136 

kwakhe sekungenze angazethemba. Angazi ukuthi ubani 
ongake akhanyisele uDubazana ngezeluleko.” 

“Uzothi uzwe ngobani?” 

“Sizonicela nje nizosihlalisa endlini yokuphumula, bese 
kuba yilapho–ke engizosigaxelisa khona isihloko sodaba 
lwabaganeneyo. Isihloko sengculaza sozingenela sona. 
OMaDlamini noDubazana boze bayingene leyo bengazi 
ukuthi sesike sayidingida sisobabili.” 

“Ukuxoshwa esikwesabayo.” 

“Kanti mhlawumbe beningathi uma nishiyelana 
ngemibono nonina kaThabethule, uthole ukuphila.” 

“Kanti futhi kunokwenzeka athi sizomthelela 
ngezintwala zasemjondolo. Njengoba sivumelene, uma 
wena ukuxolela ukusigcina sinengculaza, makube wulwazi 
lwethu sodwa.” 

Behlukana uMaZondi esezisola ukuthi wayeze 
waphahlukelani. Kanti noThabekhulu, ngale ekamelweni, 
wayekhathazekile ngabakwaDubazana. Wayezazi izikhathi 
ezibuhlungu zezivunguvungu zomshado lapho umkhumbi 
owumuzi unqwamana khona neziphepho nezintaba 
zamadlambi, nalapho izikhulu zalo mkhumbi zidukelana 
khona nokuhloniphana, nokuthandana nokwamukelana. 
Nakubo nomkakhe babeke bahlangabezana nalezi 
zikhathi. Ubuhlungu ayebazi bubuhlungu kunabo bonke 
emshadweni, obokunganakani kufanele ninakane. 

Wacabanga abehla ubuthongo ukuthi wayengahle 
abasize kanjani. Wakhumbula ukuthi nabo nomkakhe 
babeze banamathela enkonzweni nje ngenxa yomunye 
umzalwane owayebavakashele ngelinye ilanga, wabafica 
sekwaba yizinyanga baxhukulelana. Uye umzalwane 

137 

mumbe lowo owayebahlalele phansi, wabakhanyisela 
ngokuthi umuzi wabo wawusemnyameni nje ngoba 
wawedukelene nelanga eliyisibani somshado esiwuMdali 
wesintu ngomgcagco. Uma oDubazana babengazimisele 
ngokuya enkonzweni, wakubeka emahlombe akhe 
ukuvuselela kubo umoya womshado. 

“Imizi eminingi bakithi ayibhidliki ngoba 
sekuganenwe. Indaba yonakala kuseshelwana,” 
kusho yena uThabekhulu kusihlwa bebonke endlini 
yokuphumula bebuka umabonwakude. 

Wabuza umkakhe wathi, “Indaba yonakala kanjani 
kuseshelwana?” 

“Indaba bakithi yonakala mhla umuntu eqala nje 
ukunweba izindebe zakhe zomlomo ethi uthanda omunye 
engazi nakuthanda lokho ukuthi kusho ukuthini. 
Sikhuluma nje, mfo kaDubazana, kukhona abantu 
abaganene kumanje, abazi ukuthi bayathandana 
bengathandani.” 

“Angiboni kunjalo Thabekhulu,” kuphika uDubazana. 
“Angiboni ukuthi ukhona umuntu ongababala omunye athi 
uyamthanda, aze amcele, amlobole, alahlekelwe ekhipha 
izibizo, ehlaba, eganwa, kepha abe engamthandi.” 

“Abanjalo yibona abaningi Dubazana. Uma ngingase 
ngibuze nje kuwe, usuke uqonde ukuthini uma ubelesela 
umuntu umeshela? Yena–ke usuke eseqonde ukuthini 
uma esekuqoma?” 

Wathula uDubazana. Kwakukade kwasa eshela 

138 

enziwa yisithukuthezi sothando. Wayengakaze kodwa 
azibuze ngenjula yokuthi wayesuke eqondeni ngempela 
ngelokuthanda omunye umuntu ngale nje kokukhangwa 
ubuhle bakhe. 

“Ngangiqonde phela ukuthi ngimthandela ukuvusa 
umuzi kababa.” 

“Lihle nalelo Dubazana lokuvusa umuzi 
wabakwaDubazana ngoba nenkosikazi ingeyabo. 
Kodwa–ke, umbuzo wami uthi, uma umsukela nje 
umuntu wesimame umeshela, usuke uqonde ukuthini, 
singakayiphathi nje eyokwakha umuzi?” 

“Hhayi, mhlawumbe simsukela ngemizwa engefani. 
Mina ngakolwami uhlangothi sengichazile. Awusho nawe 
wethu.” 

“Mina Dubazana ngakolwami uhlangothi ngithatha 
ngokuthi usuke umcela owesimame ukuba akwamukele.” 
Wabuka omkabo, wabuza wathi, “Mhla nisiqoma, 
naniqonde ukusitshela ukuthini makhosikazi?” 

Babukana oMaZondi noMaDlamini. Ngokokuqala base 

belokhu bafika kwaMpanza, wabonakala emamatheka 

uMaZondi. 

“Awusho wena MaZondi. Mhla usuchobozela, 
usumqoma uDubazana, wawuqonde ukumtshela 
ukuthini?” 

Wachobozela futhi uMaZondi, wathi, “Ngangiqonde 
ukumtshela ukuthi, ezeshelini zami zonke, njengoba 
naye ubengomunye obecula ngokuthi uyangithanda, 
uyena kuphela empilweni yami engicela angithande. 
Selokhu–ke saqomana noDubazana angiceli lutho olunye 
kuye ngaphandle kokuba angikhombise ukungithanda 

139 

ngezenzo.” Wambuka wambhansela ngalawo mehlo akhe 
ayezothile, ensundu. 

“ElikaMaZondi elami yise kaThabethule. Lapho 
kuthiwa kunothando khona, nendlela ikhona. Kunye 
engikucela kuwe Mpanza — uthando. Uma lukhona, 
empilweni yami yonke ngizimisele ukulucentela, 
ngiluchelele ukuze luzithelele izithelo.” 

Amazwi ayemphathe kwamancane uMpanza. 
Emamatheka wabuka uDubazana wathi, “Uyabezwa 
kodwa Dubazana ukuthi bacelani kithi?” 

Ngezwi lowayeshayekile uDubazana wavuma. 
Wawetshisa amagama uMpanza ethi, bathi: 
“Sengiyakwemukela–ke. Nawe–ke, njengoba uthi 
uyangithanda, sengicela ungisize, ungithande. Okufike 
kudabukise–ke Dubazana kulezi zikhathi zanamuhla, 
ukuthi zithi zibekwa nje phansi lo muntu ocelwa ukuba 
akhombise uthando ngezenzo, uqala ukubhala ecisha. 
Engakathathi ngisho esokuqala isinyathelo sokukhombisa 
uthando, uyothi umbona, nanguya usekhonjwa engxenye, 
nakhona uyeshela. Ngamanye amazwi ucela nakhona 
ukuthanda lokhu angakwazi. 

“Leli lokwamukela nokuthanda lihamba indlela ende, 
Dubazana. Lize lifakazelwe nayiNcwadi yeZincwadi lapho 
ithi, ‘Madoda thandani omkenu. Makhosikazi, hloniphani 
amadoda enu.’ Elokuhlonipha mina ngilihumusha 
ngelokwamukela, ngoba umuntu umamukela ngomoya 
omuhle ngoba umthanda, umhlonipha. Nemizi eminingi 
ize iphihlizeke nje ngoba kusuke kwehlulekekile 
ukufezwa kwalezi zicelo ezimbili. Ekhaya omunye kumbe 
elule izingalo elindele ukwamukela ukuze athandwe, 
kanti uzelulele ukubiphelwa. Omunye eze emagange ethi 

140 


uzokwamukeleka, okulindeleke ukuba amemukele amfice 

abaqomene bafinyelele ezingeni lomshado,” kuqhuba 

uMaDlamini. “Yileli zinga–ke elingenza ngizibuze ukuthi, 
kusho ukuthini ukuganana? Lo mbuzo bakwaDubazana 
sake sazibuzabuza wona nomyeni wami ngesikhathi nathi 
sesidukelene enkungwini yokuganana kwabantu bengazi 
ngempela ukuthi kusho ukuthini ukuganana. Ngikholwa 
nawukuthi baningi impela abaze bachithane bengakaze 
bahlale phansi bobabili babuzane ngokuthi sebekuliphi 
izinga asebelichitha. 

“Ekuzibuzabuzeni kwethu ngomshado, sathola 
impendulo ewukuthi umshado awuzona nje kuphela 
lezi zidumbu zethu esasiklolodelana ngokuthi noma 
sasingehlukana, babengazibuka abanye bazithande. 
Sathola ukuthi kunomoya womshado; umoya womuzi. 
Sathola ukuthi umshado kufanele uphefumule umoya 
wempilo. Umoya bakwaDubazana empilweni yezizwe 
ngezizwe zomhlaba siwubona ubaluleke ukwedlula konke. 
Siphiliswa umoya, Manzima. Izinqola eziningi nezindiza 
esihamba ngazo, zihamba ngomoya. Kuthiwa ngisho 
uMdali wamdala umuntu wayesemphefumulela ngomoya 
wakhe. Umuntu uthandeka ngomoya wokuthula noxolo 
anawo.” 

“Imisebenzi yomoya,” uMpanza wamelekelela 
umkakhe, waqhubeka wathi, “uma sesiyinakisisa, 
siyithola iyisimangaliso. Uke uthathe incwadi uyifunde, 
ikufake usikisiki, nomoya wayo ukwenze umkhonze 
umlobi wayo ungamazi nakumazi. Abaculi abadumile 
emhlabeni jikelele, abanye ongakaze ubabone ngisho 
kumabonwakude, uke ubakhonze uze ube umlandeli 
wabo, ngomoya nje womculo, qhwaba. Ngokunjalo 

141 

nasemshadweni, kubusa umoya womshado. Yiwona lo 
moya obenza abantu bangathathani ngabuhle nangcebo. 
Yiwona lo moya odudula umuntu acele engasaboni, 
azishaye ezakwabo ezibongela. Yiwona futhi lo moya 
obusa endlini yabaganeneyo. Kukangaki ngizwa amadoda 
ethi uma engena endlini inkosikazi ingekho awabe 
esasibeka naphansi isinqe ngoba ayizwa indlu ibanda, 
yomele ukufudunyezwa wumoya womshado. EsiZulwini 
sasingekho isahlukaniso njengoba babazi ukuthi lo moya 
womshado awube usehlukana nezithunzi zabaniniwo. 
Kwala umuntu esehlukanisile noma eshonelwe, 
umoya wokuthi ungumkabani, noma umyeni kabani 
awushabalali. Kwanga, kusukela namuhla singalala 
sibhangqwe yilo moya ongcwele.” 

“Awuzwe–ke izwi lendoda. Indoda iyindoda ngenkosikazi.” 
Kwakwenanela uThabekhulu. 

Sekwehlukanwa ngamakamelo oDubazana nomkakhe 
bamangala bekhonjiswa elinye ikamelo, kuthiwa 
okwesikhashana izingane zingakabuyi babengahlala kulo. 

142 

Bangena ekamelweni elalihlanzekile, linombhedekazi 
owawendlalwe ngezintsha izingubo ezazisanuka isitolo. 
Bageza, wangena embhedeni uMaZondi, wahlala phezu 
kwawo uDubazana, wakhedamisa ebambelele esihlathini. 
Umkakhe owayekade exoxa besenabakwaMpanza, 
eseyizwile nenjabulo yemfudumalo yengxoxo, kwabe 
uyadulela ezama ukuyivusa ngokuthi: ‘Hhayi, 
bayakhuluma abantu bakwaThabekhulu. Futhi 
banezeluleko ezakhayo njengoba nabo basinda emlonyeni 
wengonyama eyisahlukaniso.” 

UMaZondi wabuyela ekukhumeni umzwangedwa. 
Ikamelo nobuhle balo laba nawo umoya womshado, nokho 
ngaleso sikhathi owawungaphefumuli, ungavunguzi. 
Kwakuba sengathi kwakuheleza unyela lobufelwa 
nobufelokazi. Waqwasha uMaZondi. Phose kwasa 
enomndanana wokwamukela nokuthandwa. 

Ngokuqhubeka kwezinsuku nomoya wokufelwa 
nobufelokazi kwabakwaDubazana, kwabuyela kokudala, 
lapho wayethi uma engqongqoza uMpanza, uMaZondi 
amvulele qede ambuke ngobuso obabugcwele ngci, 
isangci. Ngokumbekela isineke kukaThabekhulu, 
emxoxisa, emhlekisa ngokumncokolisa, wagcina 
uMaZondi esezizwa enomngani owayenezaluleko 
ezakhayo. Nakuba wayeyisinteli, likhona isela elase liqale 
ukumcathamela enganakile. Kunokufika kukaDubazana 
owayezobamba isihlathi, wethatshiswa ukungqongqoza 
kukaThabizolo. Kulokho kuncokola uThabizolo 
wamethembisa ukumelekelela uMaZondi empini 
yokuzuza uthando lomyeni. 

143 

Kwaqhutshekwa ntambama, kwahlaliswana, kuxoxwa, 
kubukwa nomabonwakude. 

“Umuntu, Thabekhulu, uma enibona nizihlalele 
nje, ngeke aze acabange ukuthi nake nedlula ezihibeni 
ezinjalo,” kusho uDubazana. “Kwase kwenzenjani?” 

Esitsheni esasiphambi kwabo, sinezithelo, 
uThabekhulu wathatha ihhabhula, walisika phakathi, 
ucezu olunye walukhangeza umkakhe. UDubazana 
esevele eziphathele elakhe ihhabhula, nomkakhe 
ezicoshele iwolintshi, wasibuka isenzo sikaThabekhulu 
washayeka. 

“Okwakubanga ukuba singezwani, Dubazana, 
kwakuwukungazani nokungazi. Ngangingamazi umkami, 
naye engangazi. Sasiganene nje, sasingakaze sihlale 
phansi siziphenye imiphefumulo ngokuthi, ngempela 
ngempela kuyini ukuganana, nokuthi ukuba owomunye 
kusho ukuthini komunye.” 

UMaZondi owayelihlafuna kancane iwolintshi, 
ewesula ngesineke namanzana alo ayemnandi, wayilalela 
ngokuyithakasela ingxoxo. Wabuza wathi: “Nathola yiphi 
impendulo ekuziphenyeni kwenu?” 

“Ngicela kube uwena omchazelayo MaDlamini,” kusho 
uThabekhulu. 

“Ziyisimangaliso ntombi izimpendulo esazithola. 
Sabukana, sathola ukuthi omunye wethu komunye 
uwumhlaba wakhe okulindeleke ukuba awudavuze 

144 

izinsuku zakhe zonke zokuphila. Ngaleso sibonakaliso 
kwahlaluka ukuthi njengoba ubuntu nentokozo kuzuzeka 
kumuntu ngokuwuthanda nokuwuhlonipha umhlaba 
aphila kuwo, nathi ukuze sinqobe, kufanele sihloniphane 
sithandane. Umhlaba ophila kuwo–ke uwuthanda 
ngokuwakha, uwulime, uchelele, uvune. Sathola futhi 
ukuthi akuthandwana nje kuphela ebuhleni, kepha 
kubanjiswana nasezinsizini.” 

“Kithi sekwaphela ukuthi okwami okwami; okwakho 
okwakho. Sesinokwethu, komuzi,” kwenanela uMaDlamini. 

Kwaxoxwa eside isikhathi kwaze kwahlukwanwa 
ngamakamelo nangezenzo. Ngesikhathi abakwaThabekhulu 
bethabile, kwelabakwaDubazana wayekhala uMaZondi. 

Elinye ikhambi lokwelapha lo mshado 
wakwaDubazana abalicabanga, kwaba wukuba 
ngomunye uMgqibelo kebabavakashise nje, babashayise 
ngomoya. Babonisana nabo, uDubazana wavumelana 
nombono, inqobo nje uma wayezothola ithuba lokuthenga 
okokwembatha kokuhamba. Kanjalo, ngoMgqibelo 
thize, bobane bangena emotweni beyidlile indwangu. 
Isho kancane, kamnandi ingoma eyayipholile, yanyelela 

145 

imoto yangena umgwaqo. Ingoma yothando yenza 
ababengaphambili emotweni bathintane ngezandla. 
ODubazana belinganisene ngemuva, umkakhe wayizwa 
ingoma wazisondeza kakhulu kumyeni wambamba 
isandla esaba wugodo. 

UDubazana wathi: “Kufanele Thabekhulu. Izwe 
liyanyakaza.” 

Imoto yathi ukuba iphume eMlazi omdala yangena 
imigwaqo eyayiyitafula, ingemigodigodi. Kusemnandi 
yagaleleka enhliziyweni yedolobha. Galaji thize 
bayishiya kwelenyoni. OThabekhulu nomkakhe 
babambana ngezingalo nangocikicane behambe 
bema emafasiteleni ezitolo bekhombisana izimpahla 
ababezifisa. NakoDubazana kwavukavuka okudala, 
babambana, nokho ngokwesaba. Kwakwazise ukuthi 
babengakwejwayele ngempela ukutetemuka ezitaladini 
bebambene. 

“Sinenhlanhla bakwaDubazana ngokuba abashadikazi 
okushaya lezi khathi kuyimpelasonto besakwazi 
ukutetemuka ndawonye. Abanye abasaboni. Uma 
ungase uhambe ubuza wonke amadoda ukuthi akugcina 
nini ukuqabula omkawo, nokuthi abanga kangaki 
ngonyaka, ungathola isimanga. Abanye bagcina mhla 
beshada betshengiswa wumthwebuli wezithombe ukuthi 
abenzenjani.” 

146 

Yahlekwa indaba kaThabekhulu yayihlaya elalinqumela 
enhliziyweni kuDubazana. Kwakuba sengathi kwakugconwa 
yena. Yedlula leyo kwachwathikwa kwangenwa emagcekeni 
ehholo yedolobha. Ayekhanya klelele, emahle, ehlotshiswe 
yizihlahla, izimbali nongwengwe kwezinye izindawo 
okwakulotshwe ngalo iminyaka enemilando yedolobha. 

“Siyabonga bakwaThabekhulu ngokuba kenisivakashise 
nje, umuntu ake abone umhlaba nokuphila kwabantu 
bawo. Sonke isikhathi lesi sihlupheka, bese ngilibele 
du ukuthi khona lapha enqulwini esilungwini kuphilwa 
komunye umhlaba. Ngakho–ke, akungabazeki ukuthi 
njengoba kukhona osekukhanyeni nosemnyameni, 
kukhona osemsamo nosemnyango.” Kusho uDubazana. 

“Nathi siyabonga Dubazana uma nikuthokozela 
ukuvakasha. Njengoba usho nje mfowethu, uthi 
kunabasemnyameni, kunabantu thina okufanele 
nanininini sihlale ngokubadumisa ngezenzo 
nangezinhliziyo.” 

“Kusekhona ukudumisa bantu kodwa Thabekhulu uma 
isimo sisidida ingqondo kanje?” 

147 


“Noma kunjalo Dubazana, kulokho kudideka 
kukhona amaqhawe akhona. Usuke ewumhlobo wakho 
ngeqiniso umuntu ofa lapho ufa khona. Thina sibe 
nenhlanhla ngokuba nabantu besimame abasithande 
ezikhathini ezibuhlungu zobandlululo. Ngabe akubuntu 
ukungabadumisi belamba lapho silambe khona, 
siquba nabo emadlangaleni abizwa ngemijondolo. 
Singebadumise ngani besikhonzise okwamadoda ngisho 
izenzo zasezweni zisenza amadojeyana emehlweni 
abo? Kufanele sibadumise Dubazana ngokuthi 
abathathekanga amagolide namadayimani abelenga 
ezinjingeni. Basizalele, bakhulisa kulowo mnyama. 
Uwufakazi Dubazana ngokuthi bahlukunyeziwe. Nakuba 
kunjalo, basenobuqotho bobukhosikazi base–Afrika. 
Okuyisimangaliso ngala makhosikazi ethu esikhathi 
sobandlululo, Dubazana ukuthi, nakuba egajwe usizi, 
kuthi nje gqwa, gqwa edidekela ekubulaleni abayeni 
bawo. Namanje, MaDlamini noMaZondi, nani nonke 
makhosikazi ethu esikhathi sobandlululo, nginethulela 
isigqoko!” Washo eyimisa imoto phambi kwegalaji 
lakwakhe. 


12 


NgokUgqigqa kukaMakhosazana esibhedlela nasemnya– 
ngweni wezeNhlalakahle wakhona, unonhlalonhle 
wavama naye ukubahambela abakwaDubazana. 
Ngale nje kothando lomsebenzi, entokazini lena 
kwase kukhuluma negazi. Yebo, uDuduzile Mwelase 
wayeyintokazi ziphelele, enethambo, lunyathela luzizwe 
ugamfu lakwabo. Ngale nje kokubhekana nokududuzeka 
kwabo wayeyigugu abakwaDubazana ababezizwa benalo. 

Inyanga yokuphela konyaka yafika uDuduzile, 

njengegama lakhe, esemduduze uMakhosazana 
waze wabuyelwa yisithunzi sakhe. Wayezoze azeye, 

azisole nje ngoba wayoneni, kubani? Nokuzifihla 

wakubona kuwukufa nezifundo zomhlaba. Wazimisela 
ngokuba kowawuzokwethwasa abuyele esikoleni 
ukuze athole ithuba lokuthintana nenye intsha 
ezikoleni ngezikole. Wayephokophelele ukuba nalabo 
ababevumelane ngokushayana ngezingane zenziwa 
izikhali bamuzwe, basho–ke ukuthi uma kwase kunjeya, 

kwakwenziwanjani. Ngobunjalo bakhe wayefisa 

ukuba nesililo sababentula izindlu, kudlalwa ngabo 

bengomagumangithole, sifinyelele eziphathimandleni. 

Zavalwa izikole ethandazela ukuba litholakale esaphila 
ikhambi lokwelapha lolu bhubhane. 

Ngokusondela kwezinsuku zikaKhisimusi kwehliwa 
kwenyukwa, bebodwa ababephikelele emakhaya, abanye 
bevakashela emadolobheni. Nezingane zakwaThabekhulu 

zafika, oDubazana nezakhe baqoqana ekamelweni 

149 

elilodwa. Yize kwakuyizinsuku zomunyu iningi labantu 
lawuthokozela umgubho kaKhisimusi. Kwababefana 
noDubazana nje, kwasuku lolo abazanga nakuthi lwalusho 
ukuthini. Nansimbi zoNcibijane bazizwa bengazizwa, 
kowawufa nowawethwasa bengalindele mahluko. 

“Ngenkolo yethu bansundu, mfowethu,” kwakusho 
uDuduzile, “inkosikazi ifana nendlu enkulu okuthethelwa 
kuyo intando yamadlozi ukuba umuzi wawo ume, ungawi. 
Idlozi–ke alithethwa wumuntu onamafundululu enhliziyo. 
Nasenkolweni yamaKristu kuthiwa umshado ungcwele, 
nomzimba wabaganeneyo uyisidlo esingcwele kubo. Isidlo 
esingcwele umuntu akasilokothi esenhliziyo ifukamele 
imidlinzo.” UDuduzile wayedulela kumfowabo owayezwa 
engezwa. 

Nakuba imizamo yoDuduzile nabakwaMpanza 
yaphumelela ukubaxebula oMakhosazana nonina 
ezinkingeni ababedlule kuzo, umqondo kaDubazana 
wasala unamathele. Okwase kumqedela du, kwase 
kuyimidlinzo. Ezindaweni eziningi ayekade ephuma 
engena kuzo nomkakhe babevame ukumqambela amanga 
uMaZondi ngokuthi wayezama ukugaqela izimali zabo. 
NakwamMlangeni kwakube njalo. Babelimise ngembaba 
elokuthi wayekade ezama ukuyenga uQumbisa. Kwabona 
abasemjondolo, ngaphambi kokuba bamthele phansi 
ngesimolontshisi uDubazana, wayelizwile elalithe umkakhe 

150 

wayeyintombi yomunye, ethathe imali yakhe emini. 
Inkoloze yokuhabula imimoya yokuba uphumengena 
uDubazana yayisimdida, ingase imlahlele okukhona 
ngokungekho. 

UMakhosazana wathengelwa inyumfomu, wabuyela 
khona eMzuzwana lapho avama khona ukuqeketha 
ngesifo esasimphethe, nokuthi wayesithole kanjani. Unina 
wavama ukusala yedwa endlini ezibuza eziphendula. 
Ingqinamba eyayisamkhungethe yiyo yokuthi lapha endlini 
ukubuya emini kukaMpanza owayemphumuza emunywini 
ngokumxoxisa eneme kwakusawuthokozisa umoya wakhe 
kunokubuya kukaDubazana owayewuhlaba inhlali esineme. 
Naye uThabizolo wayesenemfihlo ethile enhliziyweni. 
Wayesenokukhathazeka okuthile ngoMaZondi, 
esemdabukela, emzwela. Wayesezamile ukumsiza 
ngokubonisa uDubazana. Wayehlulekile. Lezi zinyembezi 
uMaZondi ayemthela ngazo mihla lapho engqongqoza 
wayengasazi ukuthi wayezomesula kanjani. Yebo, buthule 
ezinhliziyweni zabo izulu laqala ukuhloma. Usuku nosuku 
omunye waqhubeka nokukhumbula omunye. 

KungoLwesithathu emini, esanda kuhamba 

uDubazana eyongena ngehora lesibili, wafika uMpanza 

kwakhe, wangqongqoza njengokwakwejwayelekile. 
UMaZondi wamvulela, wambingelela, wayesembuka 
ngalawo mehlo okukhathazeka nendumalo. Ngalolo suku 
akabanga nasinqe. Washeshe wabuyela ekamelweni 

151 

abase bebuyiselwe kulo noDubazana. 

Uma esesephasijini, iso lakhe wathi uma eliphonsa 
ngaphakathi ekamelweni elalilala oDubazana, waqikileka 
emangele. Wayemangazwa ukubona uMaZondi ezenwaya 
ngokuzikhuhla echosheni lewadilobhu. Ngcono amsize … 

Sagcina isandla senwaya, sachilizwa, sabuyiswa, 
sabanjwa, kwacinyezwa … 

*** 

Lase lidume ledlula koMaZondi noThabekhulu. 
Yilowo nalowo wayesezicambalalele ekamelweni lakhe. 
Bobabili babecambalele nje babeluzwa lungena lushweza 
unyela lokuzishaya, uvunguza ngamandla nomoya abake 
bakhuluma ngawo. Lase libacacela iqiniso eliwukuthi 

152 

umshado kwakuthiwa owoMdali nje ngoba ufana neso 

ngakuhlukanisa nakufelwa. Lihlala njalo likhazimula 
ngemisebe yalo kunembeza. Eziphambukweni azenzile 
oshadileyo kuba sengathi aganene naye uyambuka. 
Ngisho kwasebahlukanisa, noma omunye esadlula 
emhlabeni, lowo ochwathika nesithandwa esisha kuba 
sengathi liyambona iso lomphefumulo. Yingakho nje 
emasikweni ase–Afrika ongena emzini wowashonayo 
ebikwa kongasekho. 

UThabekhulu wayesefana nomuntu owayelale 
esuthi amponjwana, ingqondo yakhe isibuya kancane, 
ezibona izigemegeme azidale engasabonisisi kahle 
ngeso lenyama nelengqondo. Wayesezibuzabuza ukuthi 
kodwa kwakwenzenjani, ngoba ngisho nangezinsuku 
zobunzima emzini wabo nomkakhe wayengabonaze abe 
nothando lowesithathu. Nakhu, namuhla, ngokuvaleleka 
ndlininye nenkosikazi yowayesezinkingeni zokuntula 
umuzi, wayesewile. Washayeka eshayekile emoyeni. 
Ngale nje komkakhe, wayebuzwa ubuqotho bakhe 
behlile kuMaZondi. Wayeyophinde ameluleke kanjani 
ngobuqotho emendweni? Nomkakhe wayesemenze 
ize emehlweni enye inkosikazi. Wayeseyothi noma 
eziqhayisa ngomendo wakhe, imhleke usulu. Kazi– 
ke yena uDubazana wayesayombhekelwa ubani? 
Yayingasaphathwa phela eyomkakhe! Nakalokho iso 
lomshado kwakungathi lalisambuka ikakhulukazi 
njengoba nasesithombeni sawo esasilenga odongeni 
wayebukeka emuthe njo, umkakhe. Zaqala ukunyakaza 
izindebe eshaya umthandazwana omncane ecela 
intethelelo. 

UMaZondi ngale wayethe cu, ngesisu embhedeni, 
ikhanda elithe mbo, ezandleni ayezicamelise emqamelweni. 

153 

Nazo zazimanzi nte, yizinyembezi. Wayeshayekile 
emoyeni. Isehlo esasibehlele noThabekhulu wayesifanisa 
nezulu elase lilelese isisa uMaDlamini ayewubusise 
ngaso umndeni wonke kaDubazana. Zaziqathaka 
ubuqathaqatha izinyembezi. 

Iwashi elalisodongeni endlini yokuphumula 
lanqenqethisa okwensimbi yesonto lapha lishaya ihora 
elithile, lilibala. Lashaya nehora lesine, leva ngemizuzu. 
Enyobozela uThabizolo, wedlula kuye uMaZondi emcela 
ukuba aqaphe njengoba wayesathi shelele nje, elanda 
umkakhe. Nalelo lokulanda umkakhe lamshayisa ngovalo 
uMaZondi. 

Ngalelo langa uMaDlamini akambonanga 
uMaZondi owayezigqume ekamelweni. Wabuya 
noDubazana wamfica ezinyembezana. Izwi ayelilambele 
kakhulu, nelalingawududuza umphefumulo wakhe, 
ngelikaDubazana elithi wayesamthanda. 

Ezinsukwini ezalandela samshuka isazelo asamnika 
sithuba. Wajiyelwa ukuthi wayezoxolisa kanjani 
kuMaDlamini ayesesaba ngisho ukumbheka. Ngisho 
sebehlezi bobane endlini yokuphumula, bexoxa, 
isazelo kubo noThabekhulu sahlala emehlweni. Izinga 
lokudideka kwabo lenyuswa ukubona uMaDlamini 
noDubazana bekhululeke ngaphezu kwabo lapho 
kuxoxwa. Babehleka baze baveze nelomhlathi abantu 
bakhona bengagqilazwe nembeza. Nawo lawo omhlathi 
ayesephenduke isishayo. 

154 

UMaZondi wagcina ezidele amathambo, wazicelela 
kuMaDlamini ukuba bahambisane nabo lapho beya 
ezinkonzweni. UDubazana waqale waphambana nalesi 
sinyathelo. Elalimcika kakhulu ezintshumayelweni 
zasemasontweni ngelalithi abantu bayoba munye 
eZulwini, phezu kwenqubo yokucwasana eyayiqhutshwa 
ezweni yibo kanye ababefike kuleli nenkolo yaseYurophu. 
Nokho, embekele isineke uMaDlamini, emncenga, 
wagcina elandela, nakuba wayemadolonzima. Yena 
wayengazi nasonto lelo, azikhulelela emapulazini lapho 
izinsizwa zazihuba khona, zinegoso; nasemajele lapho 
kwakuhlukunyezwana khona kulinywa amazambane. 

emadolonzima, wayephuma eseqine idolo. Kuyo wayefike 

waphakelwa ukuphila komoya owawulambile. Wezwa 
ukuvuselelwa konembeza, uthando noxolo. Isonto 
nesonto engena kule ndlu, wayezizwa ephuma ezelwe 
busha, nenhliziyo yakhe eyayinamafundululu namahlule 
ihlanzekile. 

Kwamcacela lapha ukuthi kanti umsebenzi wezinkonzo 
ngowokubuyisa yona imiphefumulo edukileyo, 
nokuthambisa zona izinhliziyo eziyitshe nezicwasanayo. 
Kancane, kancane, nakuye ingqondo yabuya, ulaka 
lwehla, nenhliziyo yathokomala ekuthuleni. Inhlansi 
yokukhanya isalokoza emzini kaDubazana, pheliyane 
amandla okuya ezinkonzweni kumkakhe. Uyena owaqala 
wamadolonzima, wagcina engasalubhadi. Nokuhlala 
kwabo bobane endlini yokuphumula kwaphela, umkakhe 
wagcina eseyinto yombhede. Wayekhala imini yonke 
uma engena emini, nobusuku bonke uma ekhona noma 
engekho esebenza. Nakuba uDubazana, ngemuva 
kokuya ezinkonzweni, wayeqalile ukukhululeka 
emoyeni, uMaZondi wayesabhocobele. Wehla umdlandla 

155 

nakuDubazana, izinkonzo zagcina sezihanjelwa yibo 
oMpanza nomkakhe, behambisana noMakhosazane 
noNkosana ngamanye amasonto. 

“O, hhe, mntanomuntu! Ungaziqeda yini izindaba 
zemizi yabantu.” Waphelela lapha uuThabekhulu. 

“UDubazana uma umbuza wena, uthini?” 

“Uyazithulela uDubazana. Uyazi nawe MaDlamini.” 

“Hhayi, angiyazi mina le ndaba. UMaZondi ubukeka 
ethukile. Kunele kuhlangane amehlo ethu naye, ethuke 
ome, ngesinye isikhathi athuke esexolisa ngingazi ukuthi 
uxolisa oneni.” 

Wasishayela phansi isikhwehlela uThabekhulu, 
waziphinda kaningi zimbinda. 

*** 

“Ukhona yini omunye onombuzo?” Wabuza 
uMakhosazana emi phambi kothisha nezingane 
ezazigcwele swi ehholo lesikole, eManzolwandle 
lapho ayehambele khona. Nonina wayekhona, ehlezi 
emabhentshini ayephambili nothisha, esonge izandla. 
Wayembukela umntanakhe ephume impi yokukhanyisela 
ontanga ngenhlalo yesintu enesandla ekubhebhethekeni 
kwezifo. Lona lelo thuba wayelisebenzisela nokuqoqa 
izimali zesikhwama sezintandane zengculaza. 

Saphakama isandla. Kwakungesentombi 

156 

eyayiseminyakeni eyayingamashumi amabili. 
Wasikhomba, wasukuma umniniso waphefumula 
wathi, “Makhosazana, dadewethu, siyayizwa indaba 
edabukisayo osusilandise yona. Kunendida nokho 
engididayo. Ngiyaye ngizwe kuthiwa umthetho 
uyabavumela abezempilo ukuba bamkhiphe isisu 
osibambe ngokugcwelezwa. Engingakuqondi–ke ukuthi, 
ngabe umthetho wenqaba yini ukukusiza?” Yahlala 
phansi intombazane, yabuye yavumbuka yathi, “Ngicela 
bandla umbuzo wami ungakuphathi kabi.” Yacwila futhi. 

“UBongiwe Mbongwa, dadewethu.” 

“Okokuqala nje, Bongiwe, angikukhanyisele ukuthi 
umthetho unemibandela yawo. Kunamaphuzu amisiweyo 
achaza ngokuthi kuyini ukunukubezwa, nokuthi 
ummangali uyokwemukeleka kwabomthetho edluliselwe 
nakwabezempilo uma emangala ngemuva kwesikhathi 
esingakanani egcweleziwe. Sinenkinga kulesi sikhathi 
esiphila kuso, lapho umuntu egcwelezelwa kwabo, ahlale 
kuphele unyaka engamangele ngoba kuthiwa alubhadwa 
emaphoyiseni ngisho kubulewe umuntu. Kulukhuni kabi 
ukuchazela abomthetho ukuthi wagcwelezwa ngenyanga 
ethile, njengoba uzobika namuhla, mhlawumbe sewaze 
wabeletha nokubeletha. 

“Esami–ke angisiyekiswanga yimicikilisho yomthetho. 
Ngisiyekele ukufakazisa ngaso kubabusi bezwe 
neziphathimandla ukuze bazibonele ukuthi ezweni 
eliphethwe budedengu isizwe sakhona sibhujiswa kanjani 
yindlala, yizifo, ubugebengu, sigcwelezana sodwa sidlana 
luhlaza.” Wasithinta. Sasibukeka singasasalelwe masonto 
mangaki asibeke phansi. Nonina wasithinta esakhe, 
wahlina sengathi sasimluma. Wazisusa kuso izandla, 

157 

wavala amehlo ezama nemizamo engaphumelelanga 
yokuzesula zome geqe izinyembezi. 

“Uma abaphethe izwe beliphethe ngokwenza 
izakhamuzi zalo zizibone ziyize, nazo zigcina 
seziziphathise okweze, kuzo nempilo seziyizwa iyize leze, 
ishibhile. Uma sekushibhe impilo–ke unembeza usuke 
usufele ngaphakathi, isidumbu sesiwumoya womungcwi. 

“Esinye futhi isizathu esenza ngehle ngenyuka 
nalesi sisu, ngishumayela, ukuba izwe lizibonele 
eminye yemiphumela yokwenziwa isizwe esingabizwa 
ngamhlaba, esihlala simithwalo isobhokweni. Umuzi 
kababa umuzi ongenanxiwa, umuzi wezikhonzi eziphuma 
zingena. Abanye abafana nathi sebehlupheke baze 
bakhonza nangemizimba. Nansi imiphumela yokweswela 
imizi, imiphumela yokufihla ikhanda ezinkangala 
kugotshwe amadlangala. Kuyoshunyayelwa ubusuku 
nemini ukuba isizwe siziphathe kahle, kepha bengakabi 
namizi abothethela kuyo amadlozi akwabo, noma 
aboguqa bathandazele kuyo, izintshumayelo ziyoba 

158 

ukudulela nje esizweni esiyobe singasenamithetho 
yadlozi, nankolo nampilo. Esizweni esingenamizi kuba 
nje.” Wazishaya isisu. “Sinje nje nje, akuntando yethu, 
ukuzenzela kwesimo sempilo.” Wasishaya wasiphindelela. 
Nonina wasibuka esakhe, wankenywa oluncane 
futhi uvalo. Esakhe yena akasishayanga. Wahlina, 
wasihlikihlisa okosikwa yizinseka. “Ungakulindela 
kanjani ukulunga lapho intombazane yembatha ngubonye 
nomfowabo, ndlininye nonina noyise emakamelweni 
emiqasho nasemadlangaleni abizwa ngemijondolo?” 

“Ningabe nisangikhalela mina. Nokho insindiso mayibe 
kwabasaphila.” Wayesekhulumisa okomfundisi emukelisa 
ephethe ipuleti elinesidlo seNkosi. Abafundi nothisha 
ayedlula kubo babeyiphonsa imali qede bambambe 
abanye, bamange. Ukudabuka nomculo kudla umunyu 
kanje, zamehlula unina, wabanjiswa okoshonelwe 
esekhala ezigingqagingqa phansi. 

“Uma kunje, sikuphi?” Wakhipha izibuko, wazesula 
amehlo uThishomkhulu waseManzolwandle, 
uKaManzini! “Oshaka bayazenzela! Sisemanzini olwandle 
bakithi, siyaminza! Umkhumbi wethu, nabo bonke 
ubuhle bethu, nengcebo yesizwe, uyagwiliza. Uhlaselwe 
yizigcwelegcwele zasolwandle.” Zaqathaka wazesula; 
wazesula zaqathaka, ziba ngamanzolwandle ebusweni. 

159 


13 


NgemUva kwamadina, kungoLwesibili, uThabekhulu 
owayesehosheke ngezinsukwana nje, waphuma 
egaraji, wazihola, wangqongqoza kwakhe. Dukuduku, 
njengenhlalayenza, wamvulela uMaZondi owabe 
esephephukela kusofa naye, ehlala ekhedamisa kuwo, 
emthela ngezinyembezi. Wabuyisela emnyango uThabekhulu, 
wahlala kusofa owawubhekene nokaMaZondi. 


“Yini, kwenzenjani wangibingelela ngezinyembezi?” 

“Sengathi Thabekhulu sesifikile manje isikhathi 
sokuba ngizibulale. Angisaboni ngempela ukuthi manje 
yikuphi okuthokozisayo nokungiduduzayo engingathi 
ngiyakuphilela. Umntanami uMakhosazana engikhuluma 
nje, uyagula, ulalisiwe esibhedlela. Ukhulelwe 
umntanomntanami ongasekho engakazalwa. Umntanami 
uNkosana usephenduke isidindi nje esesihlala sithule, 
singasadlali nantanga yaso. Ngike ngithi ngiyamumemeza 
noma eseduze kwami, angangizwa. Kuyangicacela ukuthi 
ingqondo yakhe yedukile. Yithina ngapha nomyeni wami, 
sesihlupheke saze sadideka izingqondo, sedukelwa 
nawuthando olwalusihlanganisile. Namuhla ngithe shi, 
emahlazweni, ngivele ngobuso.” Wasidinda kakhulu isililo. 

Ngalelo langa lalishisa likhipha umkhovu etsheni. 
Nokho, uThabekhulu ezwa liqina elamahlazo, waqhuqha, 
wabuza sasiguli ethi, “Mahlazo mani osungene kuwo?” 

“Njengoba Thabekhulu ngike ngakutshela ukuthi 
ngizizwa ngingazizwa, wanginika imali wathi angiye 
kudokotela, ungena nje, sesicishe sangenisana. Ngivela 

160 

kuye.” 

“Amazwi akhe ahamba ezinsolweni zami.” 
Wabibitheka. 

“Hhawu, hhe!” Wazikhalela uThabekhulu. Wathi 
uyabuza wabheda ethi, “Uthi ukhuleliswe ubani kodwa?” 

“Akazange asho Thabekhulu. Yithina sobabili esaziyo.” 

“I!” Wanikina ikhanda uThabekhulu. “Saze sangena 
emahlazweni! Sekuwukubhidlika kwemizi njalo 
nokuphelelwa wukwethembeka emphakathini?” 

Ukubalisa kukaThabekhulu kwawathunuka amahlaba 
omphefumulo kaMaZondi. Wabalisa naye ngokuthi, 
“Namuhla ngikhulelwe ingane ethukeka ingakazalwa, 
ezobizwa ngevezandlebe nomenzelwa, engathandwa 
nawuyise ngoba iyisichithamuzi. Kuzomehlisa nesithunzi 
emphakathini ukuzalwa kwayo. Ngamanye amazwi 
ngikhulelwe uQedukuthula, uDaluqhekeko.” 

“U…u…u…” Wangingiza uThabekhulu ebopheka ulimi 
eqalwa amalimi ayengenawo. 

“Nakhu manje ngihlezi phambi kwakho. 
Uyaqhaqhazela, uyangingiza ngoba nakhu ngiyinkinga 
ongazi nokuthi uzoyithini. Ngiyisilingo esakulinga, 
nesichitho. Nkosi yami! Angazi ukuthi ngangize 
ngaphilelani uma ngiphilela ukuhlupheka okunje?” 

UThabekhulu wayejulukiswa, evevezeliswa wuvalo. 
Wayesaba lokhu kuzamazama okwakuzozamazamisa 
umshado wabo abase bewushayelele iminyaka, 
nezibhidi zodaka ezazizowuthela. Yekanini ukuphoxeka 
komphefumulo womkakhe mhla waziveza ungiyosho! 
Yekanini ukuchochobaliswa yichilo! Kazi izwe namakholwa 
ayelandela nawo ayeyoyizwa le ndaba ambheke athini, yena 
awabukelwe wubani? Kazi–ke uDubazana wayeyothini, 

161 

kambe yena Thabekhulu ezomtakula ngandlelani 
uMaZondi ukuba angachithekelwa wumendo? Uma 
umchithekela wayezombutha ambekephi nengane? 
Engqondweni yakhe uThabekhulu imicabango 
yaphambanisa okwemibani. Ngokokuqala ngqa esendlini 
kwakhe, wezwakala esewushayela phansi umlozi. 
Yayixakekile indoda. 

Wazishayela phansi izikhwehlela uThabekhulu zimbinda 
ezama ukuthi, “Unembeza wami uyangilahla MaZondi. 
Ngeke kuphume yena. Yimina esengoba usehlasenyuka 
nemigwaqo.” 

“Noma singakubhekisa ngaphi, konke kumchilizela 
osizini. Noma ungaphuma wena, ukumshiya ekukhonze 
njengoba ngazi, kuwukufa kuye.” 

Waphefumulela phezulu futhi uThabekhulu. 
Okwakumephula umoya kakhulu ukuthi, kuhlala 
kuthiwa icala leqiwa endleleni nje, leli lalizigalelekele 
lona kwakhe, lembula ingubo langena. Selibomvu 
linje icala, kwake kwathula cwaka bebambe izihlathi. 
“Imvamisa yabantu basezweni bakuthanda uma 
kusesebuhleni. Uma ususodakeni bema qekelele 
ngentaba.” 

“Ubani osemi ngentaba MaZondi?” 

“Uyazi Thabekhulu ukuthi ngake ngakubikela ukuthi 
umyeni wami akasenandaba nami. Esikhundleni sokuba 
kube uyena ongiduduzayo akasanginakile nje. Namuhla 

162 

ngikolunye ubishi engifakwe kulo yileso sizungu engisenaso 
nginaye. Nawe usuhambela kude nami. Ungiqhelela 
ngomele ukududuzwa.” Wasukuma ekhala. “Isimo 
sempilo yami sesingibeke ekubeni nginukele izwe.” 
Waphephuka wayongena ekamelweni labo. 

“Ngiyazi phela ukuthi njengoba senginje nje Thabekhulu, 
sengizonukela lonke izwe. Umunwe imvamisa uphakama 
kalula uma ubeka umuntu wesifazane amabala. Umyeni 
wami uzonele angibone, abone isoni. Emzini bazobona 
isikhohlakali senkosikazi. Ngisho kwethu lapho ngizalwa 
khona, umama uzovele achithe izandla. Ngabe kungcono 
ukuba mhlawumbe ubaba usaphila, ngoba yena kumbe 
ubezoke angibuzele ukuthi kuze kube nje nje, kusukaphi.” 

Uzwelo lumbulala uThabekhulu, wamdonsa uMaZondi, 
wamvusa, wamesula futhi izinyembezi. Wamgaxa, 
wasondeza ubuso kobabumanzi bahlangana, bamanzi te 
bobabili yizinyembezi zomunye, bangana. 

“Angazi Nkosi yami ukuthi ngangiweswelelani 
umuzi ngize ngingene ekulingekeni okungaka!” Washo 
ephefumulela phezulu kumshayisa uvalo okwakwenzeka. 
“Umyeni wami ngiyamthanda, nempilo yami iyindumalo 

163 

ngaphandle kwakhe. Nokho, Thabekhulu, ngiyaxolisa 
ukuthi sengize ngalingekela ekubeni ngikuthande. 
Angizenzi. Ngenziwa ukuthi ngaphansi kwephiko lakho 
ngizizwa ngithokomele ngaphansi kophahla lwendlu 
nolothando. Ngeshwa–ke, le ndlu sesiyasha nayo. 
Okudabukisayo yikho ukuthi uma indlu yomshado isisha 
iwela phezu kwabaningi, nezinhlansi zayo ziyaphephuka 
zithungele neminye imizi.” 

Phezu kokududuzana koThabekhulu noMaZondi 
besebobabili, banele behlukana, kwayilowo wahlala 
yedwa emakamelweni ababeke bathi ayevunguza umoya 
womshado. Abajamela amaqiniso awukuthi njengoba 
lalixhoshwe libhekile nje kubo beshadile, base belahlekelwe 
okwakukhona ngokwakungekho. Noma babengaganana, 
umuzi wabo wawungaxhwala. Izindeni zezinhliziyo 
zazazi ukuthi ukuphela kokwethembeka kubo kwakuqede 
nokwethembana. 

Izinsuku zaqhubeka. OMaDlamini noDubazana 
ababengashiswa sazela baya ngokuya nabo bengenwa 
yisifo sokukhathazeka. Babekhathazeka ngakhona uma 
laba bantu ababebavalela bobabili emini sebebukeka 
bewohloka, bephelela emehlweni usuku nosuku. Kwakwala 
uThabekhulu esemphathela umngenandlini uMaZondi, 
inhlanzi namazambane athosiwe, upholoni noshizi, ethi 
uyamduduza, phinde ukududuzeka kwenhliziyo. Ukufa 
komuntu kukabili — ukuya emgodini, nokufa uphila 
usufelwe yisithunzi sokwethembeka. 

Abuya kuDubazana amathemba nothando 
olwalulahlekile. Phezu kwendumalo ayehlangabezane 

164 

nayo empilweni, wabuya umdlandla wokwakha umuzi. 
Abantu ayebabona betibula engcindezelweni, bakha 
imizi kanokusho, njengabo oThabekhulu, baba wugqozi 
lwenqubekelaphambili kuye. Ukuze akwazi ukuthenga 
isitende, akhe, kwakudingeka imali. Wabhunga nomkakhe 
owayesemncisha amehlo. Ngezimpelasonto ezalandela, uma 
engasebenzi, wabonakala ehla enyuka nemigwaqo edayisa 
izindwangu zokugeza ubuso namathawula ayekutitiliza 
mbonini thize. 

ayekwenza wayekuthanda, efisa nokumelekelela. 

Intshisekelo yokumsiza yayishatshalaliswa yimibono yeso 
lengqondo. Laliyibona imizamo yomyeni ifana neyomholi 

owayehola ababeguduza ehlane, ezofinyelela ezweni 

lesethembiso eseyedwa, akade ebahola sebexhoshwe yizintuli 
zogwadule bedukelana naye. UThabekhulu ngakolwakhe 
uhlangothi, wayazi ukuthi uMaZondi kwakumxhwalisa 
ukunganakwa, evama ukusondelana naye amduduze, 

amfunze nomngenandlini ayemphathela wona. Emfihlweni 
yenhliziyo wayefisa ukuba ayesembiza ngesithandwa sakhe 

kumchithekele ayekuthwele kunokuchithekelwa yimizi. 

Ukudideka kunje emagcekeni akwaThabekhulu, 
uMakhosazana wayishaya phansi esibhedlela indodana 
ayetha ngelikaSibonelo. ODubazana nomkakhe baba yinala 
esibhedlela, bemthanda umzukulu wabo owayebafuzile. 
Bahlala ethembeni lokuthi kumbe laliyosheshe litholakale 
ikhambi lokwelapha lo mqedazwe wesifo isaphila indodakazi 
nomzukulu. 

Esayigonile, eyibuka eyiqabula uMakhosazana eyakhe 
yendluzula, unina wasala eyithwele eyakhe inhlekelele 
yempilo. 

** * 

165 

Impahla eyayidayiswa wuDubazana yayithengwa 
ubuthaphuthaphu, imali isimenza azincishe nethuba 
lokuphumula. NangaMgqibelo thize emini kwaba 
wukubuya nje emsebenzini, wathi qu, waphuma 
eselengise amapotimende ayegcwele swi amathawula, 
izindwangu zokugeza ubuso namasokisi abesimame. 
Esibhabhadlolweni selanga wayehamba ebuka eminye 
imizi yakwanokusho, azizwe eqina amathemba okuthi 
nabo nomkakhe babeyokuwa bevuka, baphethe benawo. 
Nokho, imijuluko yamphazamisa, wacimeza. Wawabeka 
phansi amapotimende wazesula ngeduku. Qambe ebheka 
eceleni kwakhe kwase kumi imoto eyayiluhlaza, kuyo 
kunezinsizwa ezimbili, ensundu nemhlophe. Zombili 
zazishaye amakapisi, zimbuka ngamehlo ababengazange 
babuthi quthu ubuthongo. Zehla zamkhombisa 
izingqwembe zazo zobuphoyisa, zamvulela nezandla 
zimkhombisa ukuthi zazingaphethe lutho. Zamcela 
ukuba aphakamise izandla, akwenza, zapeketula zadela. 
Zapetulula emithwalweni yakhe. 

“Hhayi, akukhona okwami!” Wayebabaza ethwala 
izandla engawakholwa amehlo eyibona iyimidumba 
yemihwebesha phansi kwamathawula. Phaqa, 
zamkhalela. UmaZondi umbiko wawuthola ngocingo 
olwaluphuma ophikweni lwamaphoyisa ezidakamizwa 
lumtshela nesiteshi umyeni wakhe ayetokele kuso. 

“Lokhu engikuzwayo ngiyakweshwama. UDubazana 
angikaze ngimbone ephethe ngisho umlotha wayo.” 
Kwakusho uMaZondi kuqathaka izinyembezi phambi 
kukaThabekhulu nomkakhe. Bobabili uMaDlamini 
wababuka. 

166 


“Ngelinye ilanga niyongikhumbula ngokuthi ngake 
ngathi, oganene naye uyabulawa yinkohliso yomunye, 
umbulalisi afise ukuxolisa kumbulawa engasenakuxolisa.” 
UMaDlamini waphuma wabashiya noThabekhulu 
bemlandela ngamehlo ayenokushaqeka qede bewabuyisa, 
bebuzana ngawo. 

“Usuke unjani umthetho uma ucimezile?” Kubuza 
imantshi. 

“Uma uyishaya indiva ingcindezelo yomphakathi, 
ugweba sengathi ugweba abakhululekile.” Waluchaza 
usizi lukaDubazana njengoba wayelwazi. “Namhlanje 
umhlobo wami usezitokisini, uyashaywa, udlala 
iziboshwa ngoba eboshelwe insangu namaphilisi 
ayizidakamizwa. Konke lokhu akakwazi ukuthi 
kwashuthekwa wubani emzini aqube kuwo. Usola 
nokuthi ngahle ukuba umninimuzi umbophisa ngoba 
ecuthele umkakhe. Kwazi bani?” Weneka izandla 
uBhekizizwe. “Mhlawumbe ukuphuma kwakhe kuleli 
lezindonga nojele uya kwelomgubane nezintuthwane. 
Belu, abafake isandla ekumbiweni kwala mangcwaba 
yibo abashayi balo mthetho obophe thina nawe nosunike 
izigangi ithuba lokuhlukumeza abanye. Nomhlobo wami, 
njengoba esho nje, omthathele umkakhe umemuka ngoba 
embanjelwe wukuhlupheka, hhayi ngoba emthanda. 
Naye umbanjelwa, njengabasemjondolo, usaqhubeka 
nokuhlukumeza umkamboshwa.” 

Babukana oMaZondi noThabekhulu. Ethuthumela 

167 

uMaZondi wabuza ehleba wathi, “Akasho nje ukuthi 

Wawagwinya ewagwinyile amathe uThabekhulu. 

Laqulwa laphinde lahlehliswa futhi. 

“Umzwile kodwa ukuthi utheni uZulu?” UMaZondi 
wabuza besahlezi belinganisene emotweni, khona 
emagcekeni enkantolo. Wayekhedamisile, ebambe 
isihlathi, ehlengezela izinyembezi ebuka umaminza weloli 
unyakaza kancane uphuma enkantolo usuyobagquma 
endlini emnyama. Kwawona ngemuva wawuyisikutu 
esasimnyama, ungenamafasitela, kambe uyileyo loli 
yamaphoyisa eyake yaziwa ngelikaMeleko. Phakathi 
kunabathile ababecula isiculakanjani, bemboza isililo 
sababekhala behlukunyezwa. 

“Ngimzwile lapho ethi uDubazana usola sengathi 

wafihlelwa induku emqubeni.” 

“Elinye elihlabe lephukela enhliziyweni yami ngelithe, 
njengoba ngikhulelwe ingane yakho nje, awungithandi, 
kepha ungibanjelwe ukuhlupheka.” 

Wathula oThabekhulu ethuthunyeliswa wunembeza. 

“Uthe singaphandle nje thina, uDubazana uyashaywa, 
udlala iziboshwa kumanje nje.” Eqeda lelo nje yampongoloza 
indoda qede yabubula lapho iveni ingena umgwaqo, 
ichitheka. “Mhlawumbe uyena nje uyise kaMakhosazana 
Nkosi yami lona oshaywayo! Konje singamtakula kanjani 
kulolu sizi Thabekhulu?” Washunduza esihlalweni, 
wasivula wasivala isivalo. 

Wacikica amehlo uThabekhulu, wanikina ikhanda, 
wathi, “Angisazi nami ukuthi kufanele ngenzenjani, futhi 
angikaze ngazi ngoba namhla nginihawukela angazanga 
ukuthi kothi kuba manje bekunje. Ukuthi sihlezi nje 
angikuthandi, ngikubanjelwe ukuhlupheka kuyizwi 
eliyilahle enhliziyweni yami ngoba empeleni angikaze 

168 

ngikuthandele ukuba siqomane. Ngangithi ngiyakutakula 
ezinhlungwini zomzimba nomphefumulo. Kubuhlungu–ke 
ukuthi inhlambi ifela emanzini, ngokunjalo, nomtakuli 
uvama ukufela ekutakuleni. Kuyenzeka ukuba inhlambi 
ithi itakula owemukayo, afe nayo ngokunamathela kuyo 
ayincishe intuba yokuphefumula, baphethe begwilize 
bobabili. Ngiyazi ukuthi umhlaba uyoqalekisa uThabekhulu, 
ukhohlwe yimbangela.” Washaya ukhiye, neyakhe 
imoto eyayinowayehlengezela izinyembezi yanyakazisa 
okweyayithwele umfelokazi ehlalele isidumbu somyeni. 

“Nalapho Nkosi yeNkantolo ngangiboshiswa 
yimithetho ecimezile, imithetho eyangichithela isikhathi 
ngokungifukuzisa emakhishini nasezivandeni, kanti 
kudlalwa ngami, nginikwa izimvume eziphelayo.” 
UDubazana nanamuhla wayebeke amantwenguntwengu 
esikipa esasimnyama, eshaye isikhindi naso 
esasimnyama sixhutha insila, singenasinqe. Namateki 
ayenombala omhlophe nomnyama, engenazithende, 

169 

nezinzwane zizihlalele obala. Wakhuluma ngokuzidela. 
Wayengasagqizi qakala nangokugxeka imithetho 
eyayingahlatshwa, engasabesabi nofokisi labo 
okwakuthiwa abezomoya ababemilomo eyayingathethi 
manga. Wazibuka izingubo ayezembethe, wazizwa eyize 
elalixathuka. Zagcwala amehlo endodeni, yanikina 
izandla lapho ithi, “Kadeni kade nangibulala. Sekukinina 
ukuthi ningingcwaba ejele noma ningijikela amanqe uma 
nithanda.” 

Ngemva kwemininingwane yokugwetshwa 
kweziboshwa, uZwelisha Dubazana wagwetshwa 
iminyaka ejele, nokho eminye walengiselwa yona 
engaphandle. Iminyaka emibili ayezoyidonsa esebenza 
nzima. 

Ebabaza ekhala uMaZondi, iphoyisa lenkantolo 
lamgxavula ngengalo uDubazana, lamdudulela emgodini. 
Wacwila, kwasala kuphela amazwi okubalisa kwakhe 
ngabantabakhe ayebashiya endle bebhuqwabhuqwa, 
becatshwa ububha nezifo. Lase liphume liphumile, 
nokusho engenaye nommeli wokumedlulisela icala. 
Imizamo kaMaZondi yokubona umyeni yaphelela 
emoyeni njengoba waziswa ukuthi wayeseyoze ambone 
ejele, okwangalelo langa esazophenywa abanye ofokisi 
ngamacala ayesoleka kuwo. 

Nempela zatheleka izindwandlela ezintathu zamadoda 
amhlophe, oSchutte, noLightening noMcIntosh, neyodwa 
ensundu eyayigama lesilungu linguLightbody. Zazaziwa 
ngosiketekete, oMalayitha noMathoshi ngokungenela imizi 
yamadoda ebusuku. Zazisanda kuqeda ukufakaza ecaleni 
likaBhekizizwe elalisasha. Zamvalela kwesinye sezitokisi, 

170 

zampheka ngemibuzo, zimvikisa ubala. Zazimbuza ukuthi 
wayeqonde ukuthini ngelokuchapha imithetho engcwele 
ngelengcolile yengcindezelo. 

Imadlana eyayishiywe uDubazana yadliwa yaphela, 
bancela izithupha abakwakhe. Base besaba ngisho 
ukukhangeza kwabakwaThabekhulu. Kusukela 
ekuboshweni kukaDubazana nje, uMaDlamini 
wayesembuka ngeso elalinensolo nemibuzo uMaZondi. 
Ikhala ingathuli ingane esiswini, uMaZondi walubikela 
uMpanza usizi ayesekulo kungenye intambama. 

“Angiyiboni enye indlela MaZondi ngaphandle 
kokuba nawe ngikuzamele inyama, ugcwale umgwaqo 
njengoMaDlamini.” 

“Sengathi kulukhuni lokho.” 

“Kwenzenjani, uyenqena?” 

“Angenqeni neze, kepha ngesaba umkakho. Okokuqala 
nje uzothi ngiyambangisa emsebenzini wakhe. Okwesibili, 
kuzomcacela ukuthi inyama ngiyikhishelwa uwena, 

171 

kugcine ngokubheduka kwengxabano phakathi kwethu.” 

UThabekhulu walubeka udaba kumkakhe. Wabhilita 
uMaDlamini ebuza nokuthi uMaZondi uze abe efuna 
ukukhishelwa inyama ekwakhe nje wayengayi ngani 
emzini eMangweni noma abuyele kwabo eNkumba? 

“Uzokhumbula phela nkosikazi ukuthi bafike 

bengenalutho lapha, baphangwa konke emjondolo. 

Senzela ukuba athole okokufihla imizimba nje 

nasemasekenini, bese ephindela ekhaya–ke.” 

Wagcina evumile uMaDlamini ngokuthi, “Kulungile– 
ke, inqobo nje uma kuzoba amasonto ambalwa, bese 
ebona eza ngayo. Kadeni kwasekuqaleni babechazelwe 
ukuthi sasibafihlisa amakhanda okwesikhashana. 
Sasingakaze sisho ukuthi seboba yizimbelambela zalapha 
ekhaya. Khona–ke nje, njengoba sebeqale nokubophisana, 
ngiyabonga.” 

Waluzwa usizi uMaZondi ngosuku lokuqala ephuma 
kwaThabekhulu nebhokisi lothayela. Ilanga walizwa kahle 
esesemgqeni omude belindele inyama. Kwakunezaziwa 
zakhona ezazingawushayi namugqa lowo, zikhishelwa. 
Naye, ngemuva kokuba uThabekhulu ekhiphele 
umkakhe, wamkhiphela. Enamahloni noMaDlamini, 
wabamba izinyawo, waze wafika ekhaya ngesikhathi 
ayazi ukuthi wayesuke esehambile. 

Wayisika inyama ekala ngengqondo. Wayifaka 
ebhokisini, walishaya ekhanda, wangena indlela. 

Kwaba mhla kusa ngokunye ngaleli langa. Zibekwa 
nje phansi, wakhathala engakaqali nokudayisa. Walizwa 
lisinda liyitshe nebhokisi ayelithwele. Ilanga lashisa, 
lamthosa, lambhadlisa alaba nasihe. A, imimango, 
imiqansa nezihosha zaseMlazi, konke kwaba yisiqalekiso 

172 

phambi kwakhe! Kwamizi yabantu wayeyesaba, nokho 
umhlaba umkhomba kuyo ngenkani. Babethenga 
kweminye, kweminye bacele ukukweleta. Wayelandula 
kulabo ngokuthi umyeni wakhe wayengasivumi isikweletu. 
Kweminye babebonga esababingelela emnyango. Kanti 

qede azidlise satshanyana ngamazwi. 

Lathi liqambe lishaya ihora lokuqala wayesekhathele 
eyimvuthu. Yaze yaphela ntambama inyama. 
Wazihudula waphindela kwaThabekhulu lapho afica 
khona uMakhosazana owayephuma esibhedlela, ehlezi 
nomntanakhe noNkosana ekamelweni labo, beqhatha 
umunyu. Engakwazi nokunyakaza, wenaba embhedeni. 
Wagona umntanomntanakhe, wakhipha imali oNkosana 
wabathuma esitolo. Babuya, kwaphekwa kwadliwa. 

Izinsuku ngezinsuku ezalandela uMaZondi 
wawushaya umgwaqo phansi kwamalangabi elanga, 
ezimvuleni nasemoyeni, abuyele kwaThabekhulu 
bayoncishana amehlo noMaDlamini. Ngokunjalo 
nomyeni wakhe, lishisa likhipha umkhovu ematsheni, 
wayegqoma, equkula elayisha ematilogweni akwaLoliwe. 
Izithukuthuku zakhe zaziphelela phansi, zingenakondla 
mkakhe namntanakhe. Kulokho kushisa kwalo, 
nokubhenguza komoya, nokubabaza kwezulu liduma, 
uMaZondi nokho wayengamlibele umyeni wakhe. Lapho 
esekhathele, ehlezi yedwa emthunzini emini wayeze 
athuke esekhuluma yedwa ethi, “Kwake kwasilaya 
okwasehlela! Kodwa ukuba sasinomuzi wethu kumbe 
ngabe akunje. Ngehla ngenyuka ngibulawa yilanga 
nemimango nje, ngabe akunje ukube ukhona. Sengathi 
iNkosi nabakwaDubazana bangakugcina nalapho 
ukhona. Uze ungikhumbule. Nalapho usufika ungixolele, 
ngoba nginje nje nje, akuntando yami. Nawe uyazi.” 

173 

Wayemthanda. Itshe elalibehlele noThabekhulu lalehle 
kanye, labashiya nenkambabeyibuza. Bobabili bakwazi, 
bekwamukela futhi ukuthi babengaqomene, beyithanda 
beyazisa nemizi yabo. Inkinga kwakuyilo mbungu 
owawukhula imihla namalanga sengathi wawuphange 
ukuzophila emhlabeni owawungawudingi. Emizini 
emibili kwakuyisichitho ukuzalwa kwawo. Esacabanga, 
iminjunju yenhliziyo yamhlinisa lapho ewuzwa unyakaza 

ukubonwa wuDubazana enje kwakungase kwehlukanise 
inhloko nesixhanti. 

Nazwi lenduduzo wayengasalitholi nakuThabekhulu. 
Nakuxoxisana naye kwaba yindlala njengoba naye 
wayesedayisa nje, ebuya liyoshona uma lingashonile. 
Wayesecabanga nokuthi kwayena uThabekhulu 
wayesenamahloni okumkhulumisa. Kwakuthi nalapho 
kuhlangana amehlo, abe ntshalantshala. Lapho 
esehlanganisa okwakumehlele emjondolo nokwase 
kwenzeka, inhliziyo yakhe yabungabaza ubuqotho bomuntu 
wesilisa. Yamfanisa nomuntu ofike akuthelele ngotwayi, 
akushiye uziphala uzenwaya wedwa engasabonwa. 

Kanti ngakolwakhe uhlangothi naye uThabekhulu 
lwalumphethe lungamshiyi utwayi lwenhliziyo. 
Wayesehlala edikibele, ebalisa buthule engaqedi. 
Maningi amafundululu ayizimfihlo ayephenduka egxabha 
enhliziyweni yakhe. Nomkakhe wayengasamshiyi 
nangombuzo owawuthi kanti abakwaDubazana 
babebopha nini. O, unembeza wawumlahla 
ngokubantshinga emgwaqweni. Wayelazi iqiniso 
kunabo bonke abantu ayehlala nabo endlini, kubalwa 
noDubazana ezidonsela ejele. KuMaZondi wayeseke 
wayithi hloko, neyokumthutha. Wamthela ngezinyembezi, 
emembulela nezinfihlo zokuthi emzini wayengathandwa, 

174 

okokuqala, ngoba kuthiwa wayelandelana nendoda, 

emakhaya ezokweshelwa kwakhe emiqashweni, 
bakuhumushe ngokuthi wayekhohlakele edayisa 
umntanabo, noma, kubafowabo, ingane yakwabo. 
Babengayiqondisisi inkinga eyayikhungethe amadoda, 
amakhosikazi nezingane emadolobheni, nabo uqobo 
emakhaya njengoba base baba mithwalo isobhokweni, 
umthetho ubasingisa ngapha nangapha. Ekuqasheni 
engxenye wayethi uma ekhumbula izigigaba zakweminye 
imizi, nasemjondolo, athuthumele, kuvuke amanxeba, 
akhale ezimathonsi. 

Wayehlala uThabekhulu evika kumkakhe ngokuthi 
babezohamba namuhla, ngomuso nangomhlomunye. 
Ukukhala kombungu kwakuwuqhekeza umzuzu nomzuzu 
umuzi wakhe. Wawumgulisa nombuzo womkakhe 
ayesehlala ahlale awubuze athi, “Ngoba phela 
Thabekhulu thina nawe besihlala sivuselela uthando 
obese lutetema kwabakwaDubazana ngemuva kwezigigaba 
zasemjondolo, bengasanakene, ubani ngempela uyise 
wengane njengoba umkakhe esezithwele nje?” 

“Ngingeqede lwazi nkosikazi ngokuzithwala komuntu 
oganile obehlala nomyeni wakhe imihla namalanga.” 

“Pho, uma kungafihlwe zimfihlo, yini eyenza ukuba 
sithi uma sesizobonakala, aboshwe ngendlela engacacile 
uDubazana?” 

“Nalapho futhi ngingeqede lwazi ngomuntu oboshwe 
edayisa insangu namaphilisi mina engingawazi nakuwazi, 
engiwezwa ngendaba.” 

Kwakuke kuthuleke kube sengathi ukungazi 
kwakhe ayekusho kwakube yimpendulo eyayizichithe 
ngempumelelo izinsolo zomkakhe. Noma kunjalo, 

175 

uguquko lomoya lapha endlini wayeluzwa. Izinongo 
zothando lomshado ayezejwayele wazizwa zingasaphelele. 
Ukuxoxisana nokushiyelana ngenjabulo nosizi kwaya 
ngokuya kuncipha. Konke lokhu kwakumdikibalisa 
uThabekhulu. Ukulahlekelwa uyena kwakungafana 
nokulahlekelwa yingxenye yonke yomzimba. 

“Yebo, ngiyakhumbula.” 

“Uma kungase kube uwena uyise wengane elindelwe, 
angithi ungangivumela ukuba ngithathe imithwalo, 
ziyongibulalela endle izifo ongitapela zona ngamabomu?” 

Impendulo kwakuba ukugwinya amathe. 

“Dedela umkamuntu Thabekhulu aphindele emzini 
ayeganele kuwo emakhaya. Uyawazi yena. Umfuyele 
inini lapha indoda ingekho?” 

Wayemmele ngemuva umkakhe ngokusindana 
kukaMaZondi owayesehlala eyizinqwaba endlini. 
“Cabanga Thabekhulu. Uyindoda uma ungaka. 
Okokuqala nje, ubani ozothwala izindleko zesibhedlela 
nezimoto eziyothwala lo muntu? Khona–ke esephumile, 
yena uqobo lwakhe, nosana, nabantwana bakaDubazana 
nomzukulu wakhe, bayokondliwa ubani?” 

UThabekhulu wayemzwela uMaZondi, esaba amahlazo 
ayengase abonakale emzini uma wayezobelethela khona. 
Wayesaba nolaka lukaDubazana phezu komntwana 
uma efika ephuma ejele. Inhliziyo yakhe yayopha 

176 

izinyembezi lapho esekhumbula izingane ezilahliwe 
ezihlala ezitaladini. Izimvula nemibani, nelanga 
namalangabi, nomoya neziphepho zawo, neqhwa 
nongqoqwane kuphelela phezu kwazo. Wayeke azibone 
ezinye zitapa ukudla emigqonyeni yezibi. Enye yazo 
kwakungase kube yile yakhe okwakunokwenzeka 

engenakuyamukela yena Thabekhulu. 

“Awubuke nje yise kaThabethule, bese sisebenza 
iminyaka, sesizovula nesilaha. Bese ngizwile nokuthi 
ukhona olishiyayo laphaya ehositela. Ake sisale sobabili 
nokuthula ebesinakho, siqhubeke nenqubekelaphambili.” 
Wayedulela esidulini esasidikibele, sididekile. 

Ngokwehluleka kukaThabekhulu ukuthutha 
abakwaDubazana, uthando olwalukwakhe endlini lwathi 
shantshu, lwaphuma ngomnyango. Esihlalweni olwalukade 
luzothe kuso kwaqhwakela inzondo. Batheleka 
nabebandla ababekhonza kulo bezobuza ukuthi base 
bashonaphi na? OThabekhulu nomkakhe bambandaza, 
izimfihlo ngezinkinga zabo bazivalela ezifubeni. 
Kwathandazwa, nazo zalala, zavuka sebehambile 
njengesifo sesithi asithathe umuntu kade silaliswe 
wumjovo. 

Zavalwa izikole, zabuya izingane zikaThabekhulu. 

Ngokokuqala ngqa empilweni yazo zafikela ekhaya 

elaliphithene, kumabhekedwane. Noma onina noyise 

babezama ukuzifihlela, bezifaka emotweni, bazivakashise, 

kepha zaziyifunda ivaliwe eyokuthi ukwenza kwakungasayi 
ngakhona. 

Ukufudumala kwezinhliziyo zabazali bazo kwathanda 
ukuhlaluka ngokusondela kwezinsuku zikaKhisimusi, 
lapho uMaDlamini abhadama khona umyeni wakhe 
etheleka noMaZondi emini, ibhashile imoto negilosa. 

177 

Wayethule sengathi wayengekho endlini besabambisana, 
bezidiliza bezifaka ekamelweni likaMaZondi. Kusukela 
ngalelo langa kwashweza oshisayo umoya weshisandlu. 

178 


14 


kUhlale kuthiwa okwehlula amadoda kuyabikwa. Isuke 
ingazekeki eyehlula inkosikazi emzini wayo. 

UMaDlamini wayekade evevezeliswa yizinsolo, 
kepha ngokumbona uMxolisi ekhula, eba umyeni 
wakhe efulathele, wajika, wathuthunyeliswa wuvalo 
lokubhidlikelwa wumuzi. Okwakusiqedela isimo esasibucayi 
ukuthi wayenesithombe somyeni wakhe esemncane, egaqa. 
Uma ebuka sona wayebona uMxolisi njengoba enjalo. 
Nokunxoma kwabantu ababefika lapha ekhaya kwakubuye 
kuwuvuthele umlilo. Kwakuba ukuyibona nje ingane, 
noma igaqa, bababaze umhlola, babuze kuye uMaDlamini 
ukuthi kodwa wayeyibelethe nini le ngane eyayiwuyise nje 
uThabizolo? Wayesimuze ankwankwaze nje. 

Abanye omakhelwane ababevele uMaDlamini 
bemzondiswa ukucabanga ukuthi wayezithwele, bavama 
ukuvakasha bezobona lo mboniswano. 

“Kukhona ukufana kwabantu!” Babembulala inhliziyo, 
bekhuluma baze bachithe izandla. “Kanti nihlobene 
nonke yini lapha endlini?” 

Babemshiya edangele, elele embhedeni, ekhala 
ezimathonsi. 

“Kodwa Thabekhulu uyabezwa bonke abantu abafika 
lapha ekhaya ukuthi babaza, babuze bathini ngale ngane 
kaMaZondi?” 

“Basuke bebheda nje ngoba nawe uyabazi abantu 
ukuthi bayathanda ukuzibhedela.” 

“Awukhulume iqiniso kanye nje njengomuntu efa. Yona 

179 

yenziwa yini ngempela ukuba ikufuze kangaka?” 

“Ithini–ke eyinsambatheka impendulo?” 

Wehlisa isikhwehlela uThabekhulu wathi, “Uthi naye 
akazi ukuthi kwenziwa yini, kodwa ucabangela ekutheni 
isizathu singahle sibe ukuthi wayethandiswa ukungibuka 
esakhulelwe.” 

“Akenizwe nje amashwa ami! Khona sekuthiwa 
wayethandiswa, wayeyekelani ukuthandiswa 
amapentshisi namantongomane, azothandiswa 
wena? Ngizoke ngihambe–ke azothola ithuba elenele 
lokukuthandiswa.” 

Igama lomuzi laya ngokuya lihuduleka odakeni. 
Omakhelwane abathile ababengakafundiswa ngokuhlalisana 
nokuphathwa komoya wabantu ababenegciwane 
lengculaza baqala ukuwukhomba ngeminwe umuzi 
kaThabekhulu. Bawubiza ngowemikhuba, bandisa nehaba 
lokuthi wonke umuntu owayephila kuwo wayenalo leli 
gciwane. Inyama yakhona, ikakhulukazi ekaMaZondi 
owayephila ngokuyidayisa komakhelwane, bayipha iso 
ababe besayithenga. Wawa, wahlala phansi wabheka 
uThabekhulu emehlweni. 

Babuya bebuyile abebandla bethi bazovuselela, nabo 

bafike bashaywe amahloni ngokubona uThabekhulu 

wakwasiqashi egaqa ebaleni. Wathi uMaDlamini eqambe 
ebanekela isifuba wawusumkhulu umonakalo ekhaya. 
Bawa phansi bakhuleka, bemkhalela ngababembiza 
ngoSathane owayemcuthele emasangweni esonto 
wamhlangabeza khona. Babemduduza ngokumnxusa 

180 

ngokuba angabe esakubheka okwasemhlabeni, kepha 
abheke phezulu eZulwini. 

Okwalandela kwaThabekhulu kwaba wukuba 
uthando olwaluke lwaphuma endlini lwahlala emnyango, 
lwabaleka nakhona. Esikhundleni salo, sacambalala 
sanja eduze komnyango isehlukaniso. Ukwehluleka 
kokuzelapha kwenyanga kwabonakala lapho. Amazwi 
ajulile ababelapha ngawo abakwaDubazana eduka 
nokudideka. Leso sixhwala senhliziyo yomkaMpanza 
owayesehlala ethithibele sasiguli, sathinteka. Asibange 
sisazi nokuthi kwakufanele senzenjani lapho lezi zingane 
ezimbili, uSibonelo noMxolisi bevama ukuya kuye, 
omunye entenga, omunye egaqa. Babefika baziphonse 
ezingalweni zakhe. Okukanye uma engamnakile 
uMxolisi, amkotele bese embuka emamatheka. 
Ingenacala ingane, wayimoyizelela ekubibithekeni. 

NgoMsombuluko ekuseni, esecabange kwaphela 
ukucabanga uMaDlamini, wanele wahamba umyeni 
wakhe, wabutha izimpahlana zakhe ezithile. Washiya 
engasavalelisanga nakuvalelisa. Amabombo wawabhekisa 
kwabo eChesterville ezethembisa ukuthi wayesayophumuza 
ingqondo. Ihora leshumi lamshayela esebhasini elalibheke 

181 

ekhaya, lihaza naye ngoBooth Road. Lalinqamula phakathi 
kwamahlashana, amaqele namagqunyana ayesaphenduka 
ihlane ngemuva kokuthuthwa koMkhumbane. 
Kwakumnyama amehlo. 

Washaya insimbi, wehla, wahamba ephephuka waze 
wayongena kwabo. Wayengasindwa yimithwalo, kepha 
esindwa amahloni okubuya emendweni. Ngemuva kokuba 
engqongqozile, kwaba yisikhashana, kwase kuvula 
intokazi eyayikhanya, ibukeka, isemashumini amathathu 
nento. 

“Awu, kanti nguwe dadewethu?” Yambuza imoyizela, 
imbuka ngemahlo ayedangele. 

“Yimina mkamfowethu.” Wangena wahlala kusofa, 
umthwadlana wakhe wawubeka phambi kwakhe, wesula 
ubuso obase bujuluka. Babingelelana noMaMngoma 
owayengumkankosana yakwabo uVusumuzi. 

“Usaphumule namhlanje MaMngoma?” 

“Umuntu usaphumule kulesi sitolo sethu umuntu 
asebenza kuso nangezimpelasonto.” 

182 

Baxoxa eziningi okwagqama kuzo usizi 
olwalukhungethe lo muzi. Olwalugqame kunazo zonke 
olokugcwala kwendlu. Odadewabo abane nabafowabo 
ababili base bezele bagcwalisa indlu. Kubo bonke 
babili kuphela ababesebenza, oGugulethu noVusi, 
kanye–ke nonina. Insebenzo yalaba abanye yayingacaci. 
Babebamba namuhla bayeke ngomuso. 

Esenamahloni uMaDlamini ngokuzibona ezoba 
omunye umthwalo, wamduduza uMaMngoma ngokuthi 
wayezoxoxa nabo. Umalokazana wakwabo wasukuma, 
wamenzela itiye, emgcobela nezinkwa. Baliphunga, 
wayesexolisa emshiya eyohlanza izingubo. 

Wasala yedwa endlini yokuphumula ehlezi nemithwalo 
yakhe ayengazi ukuthi wayezoyifaka kuliphi ikamelo. 
Nokho, wagcina eyithathile wayifaka ekamelweni 
likanina athi uma esebubukisisa kahle ubungako balo, 
linemibhede emibili, newadilobhu, akaze ayibona eyakhe 
indawo. Wahlala yedwa enesizungu kwaze kwantambama 
lapho babuya khona oThokozile, oNtombifuthi, 
oThembeni, nonina uMaMbonambi ayemfuze 
beyizithupha. Bahlanganisa–ke amakhanda ekamelweni, 
bakhalelana. Abanye babekhala ngomkamfowabo 
owayebabalisela ngokubondlela izingane. Abanye bekhala 
ngomfowabo uVusi ababemusho ukulungisa okwemvu, 
emthobele umkakhe ngoba nakhu wayesamshaya 
ngaphakathi wamqeda ngentando. Nonina wakhala 
ezimathonsi, ebalisa ngokufelwa umyeni. Wabalisa 
akaqeda futhi nalapho inkosazana yakwakhe isimxoxela 
ukuthi yayihlezi emanzini, iziveza kancane izinkinga 

183 

zomuzi, kepha iwafihla amahlazo awo. 

Kwaphekwa, kwadliwa, kwalalwa, unyawo ungeke 
usalufaka ngisho ekhishini. UMaDlamini wazumeka 
kusa, ikade ingamshiyi imicabango imbekela imifanekiso 
yokwakwenzeka kwakhe. Kwakukade kukhona 
nethenjana lokuthi umyeni wakhe wayezofike ashayeke, 
angene emotweni azomfuna. Nalelo themba laliye 
ngokushabalala ngokukhala kwamaqhude okusa. 

Yize uThabekhulu wayefike watshelwa uMaZondi 
ukuthi umkakhe wayeqoqe okunye okungokwakhe 
wahamba, wahlalela ethembeni lokuthi uzobuya. Lathi 
lapho liyoshona ilanga, kuthi zibaba, indoda yase 
ilunguze ngefasitela yaze yakhathala. Yayisize yema 
phandle ithalaza ubala. Wabuyela ekamelweni labo 
alizwa namuhla libanda, lishweza unyela losizi. Empeleni 
indlu yonke yayibanda ilambile, yomele ukuthokomaliswa 
yinkosikazi yamathongo akhona. Ukuhamba ngale 
ndlela komkakhe ayesehlale iminyaka ngeminyaka naye 
kusukela ebusheni babo, kwayibibithekisa izinyembezi 
inhliziyo. Wahlala wathi khovololo, embhedeni, eseyizwa 
inhliziyo imenekela amaqiniso okuthi wayemthanda 
engazenzisi umkakhe. Kwakusabhoke nomcabango 
wokuba avele angene emotweni anikele ekhweni 
ayombheka ngesikhathi ehluleka ukuzibamba, 
umzwangedwa umphahlukisa, ezishaya idolo ekhuluma 
yedwa, ebalisa. 

UMaZondi owayekade edlula ngasemnyango ngesikhathi 
ekhuluma, wema walalelisisa indlebe eyinamathelise 

184 

esivalweni, ezwa izigi zenhliziyo yakhe igida.Wanele 
wathula, wamngqongqozela kancane. 

“Uthini–ke MaZondi?” Wabuza lumshaya uvadlwana. 

“Hhayi, angisho lutho yise kaMx … baba Thabekhulu. 
Bengizobuza nje ukuthi, hhawu, kanti kwaba njalo?” 

Wathwala amehlo uThabekhulu wathi, “Angiqondisisi 
ukuthi uthini. Uthi kwaba njalo uma kwakwenzenjani?” 

“Qha, bengizokuncoma nje ngokuthi, kwaze kwakuhleke 
Thabekhulu wazisholo wena, mlomo wakho ukuthi 
uwena owabophisa umyeni wami. Udonsa nje ngoba wena 
wawuphephisa umuzi wakho eziphepheni eziyimina.” 

“Uzwe mina impela nina kaMxolisi ngisho njalo?” 

“Uma ngabe ukhona omunye ohlezi naye lapha endlini, 
uyena osho njalo. Ngangithi uyakwazi ukumela iqiniso. 
Sekwenzenjani manje?” 

Wabakaza uThabekhulu, wamisa nezindlebe sengathi 
wayesethuswa nawukuqala kokukhala kukaMxolisi 
owasho ngengila sengathi wayelunywa yisilokazana 
esithize. 

“Ngisayolanda uMxolisi yise ukuze uzongicacisela 
ukuthi yikhona kuphi okwazi ukukumela ngesibindi 
phakathi kwamanga namaqiniso.” Waphuma wamshiya 
uThabekhulu emlandela ngamehlo enkedama. 

Wabuya nayo ingane uMaZondi, wahlala esihlalweni 
wayigona, wayincelisa ibhodlela. Wambuka wamkhophozelela 
uyise womntwana, wayesembuza ngokumhlonipha ethi, 
“Ngicela ungichazele yise kaMxolisi ukuthi wathi uma 
ubophisa uDubazana walibekaphi ingomuso lami?” 

Wathula uThabekhulu wabuka izinzipho. 

“Ngicela uvule isifuba sakho yise, ungitshele ukuthi 

185 

ubani ngempela owabophisa uDubazana?” 

“Hhawu, hhawu Nkosi yami! Usizi lwasemhlabeni!” 
Wayibeka embhedeni ingane, wavala amehlo, wabuza ekhala 
wathi, “Usenzelani kodwa isihluku esingaka Thabekhulu?” 

Edonsa amakhala uThabekhulu wathi, “Ngangiphephisa 
wena nomuzi wami emahlazweni nasolakeni lukaDubazana. 
Njengoba phela uDubazana wayesevele ekade ehambela 
kude nawe, wayezothi uma ekubona ukuthi usuzithwele, 
ukhombe bani?” 

“Mina angikwazi ukuqamba amanga Thabekhulu, 
nengane futhi uyayibona iyazisho.” 

Sengathi wayesefuna ukukhala uThabekhulu, 
wambuza ngezwi elalimumethe umvimbi wezinyembezi 
wathi, “Bese lithini ngami izwe?” 

Ngamehlo ayelokoza ngale kwezinyembezi wambuka 
uMaZondi wathi, “Khona manje lithini ngami?” 

“Ngabona khona ukuthi ngangizochithekelwa yikho 
konke enginakho, umuzi negama ikakhulukazi. Uyazi 
nawe ukuthi satholana nani nisilindele emagcekeni 
esonto. Wawuthi lizothini ibandla uma selizwa ukuthi 
sengihlakaze imizi emibili ngetshe elilodwa?” 

Akaphendulanga uMaZondi esasikhihla. 

“Ngangenzela khona ukuba uDubazana ake adede. 
Manje uma ekubuza ngoyise kaMxolisi, usungabika 
umuntu ongamazi owakukhohlisa esaboshiwe.” 

“Okwasemhlabeni! Ukuze kuphephe umuzi negama 
lakho ulwela ukuba ngikuvumele, ngingene obishini, 
ngivele ngekhanda ukuze wena weqe ngokugxumela 

186 

phezu kwalo.” 

“Ngiyezwa.” Wasikhihla kakhulu. “Umuzi wakho 
kufanele siwuphephise ngegazi nezinyembezi ezindongeni 
zamajele. Vele yithina namatwayitwayi omuzi wethu 
esithelele owakho ngotwayi. Iqiniso nje ukuthi angisazi 
ngempela ukuthi emhlabeni ngiyiliphi. Konke lapho 
ebesiphuma singena khona nomyeni wami kuthiwa 
yimina mlingi wabangeshelayo. Nasemjondolo bathi 
bengigcweleza babethi yimina engemukele imali yabo. 
Namuhla ngizele ingane ezondwa kwaDubazana nakwabo 
kwaThabekhulu. Kukho konke lokhu akukho nakunye 
okwake kwenzeka ngentando yami. Ngigcwelezwa yisimo 
sezwe.” 

“Njengoba sengike ngasho, mntakababa, uyazi ukuthi 
kunje nje, nje, ngangingakugcwelezi. Empeleni ngase 
ngizame kaninginingi ukucacisela uDubazana ngengozi 
yokunganakani niganene naye. Ukuzwelana okwasidida. 
Ngesinye isikhathi isihe siyisife.” 

“Ngiyaxolisa impela yise ngezinhlungu zomphefumulo 
osukuzo ngenxa yami.” 

“Osekungikhathaza umoya kakhulu manje ukuthi 
umkami angimazi ukuthi kumanje nje, ukuphi. Ngizothi 
ngiphoxekile emoyeni ngokuhamba kwakhe, ngiphoxeke 
kuphi–ke sengimethuka esengithelekela namaphoyisa 
bezogcwalisa ubufakazi ngokuba omasihlalisane kwethu? 
Ngibona kufanele ngikwelekelele, ngikufunise ikamelo 
ozoke ubhace kulo uma izinto zisenje.” 

187 

“Sengobonga lokho yise okungasiza ekuwuphephiseni 

nothando. UDubazana useyophuma azibonele naye ukuthi 
isoni sakhe nomuntukaziwa ubapheka abadle sidlo sini.” 
Wathatha umntanakhe waya ngasemnyango. 

“Usuyozwa ngami ngomuso–ke ngibuya ukuthi 
ngilitholephi ikamelo.” 

“Inqobo nje uma ungasijikanga emgwaqweni, 
siyobonga.” Waphuma, wamshiya eqethuka embhedeni, 
ejolozele uphahla, ethatha ebeka engaqedi ngemicabango. 

Nakwamabili, ngesikhathi intombi yakhe nayo 
ngale eChesterville ingabuthi quthu, nakuye ngapha 
babungehli. A, inkumbulo yomkakhe! Naye kwamsobozela 
akwamshiya ukuthi wayezoba yinsini ngisho kubangane 
ngokuthi wayeze wabalekelwa umkakhe ngokugoyisa 
umkamuntu. Wayibuyekeza buthule yonke insebenzo 
yomkakhe ngamandla nothando kwakhiwa lo muzi. 
Kambe uma kwakuqhubeka kanje, okwakwenza 
abakwaDubazana, kokuba omagumangithole, 
kwakuzokwenza abantabakhe. Kwakuthi akavuke 
agxume angene emotweni ayomlanda, kepha imthonye 
inkumbulo yokuthi wayengasoze amncenga ancengeke 
uMaDlamini oMaZondi noMxolisi besagcwele indlu. 
Wayethandazela nokuba kusheshe kuse, nokuba athi uma 
esemkhalela izinyembezi ngekamelo uSithole ayesebenza 
naye, zingaweli phansi. 

Kwasa wasebenza engazizwa nokuthi wayenzani, elokhu 
elibuke njalo iwashi. Kwabe ayishayile, waphuthuma 
esangweni eyomela uMondise. 

“Ungangishiyi bo, Mondise!” Indoda ayeyiqhweba 

isiphuma ngesango yayimfishane, imakhwembana, 

ingemnyama ikhuze izulu. Yayinekhanjana elalicijile, 
linamanhlonhlo, nobuso obabubuncane, bubuhwanqa 

188 

buzidlubha. 

“Hhayi bo, nginenkinga engiphethe lapha Mnumzane. 
Ungaze ungibone ngihamba nje, kanti izinto zingitshekele.” 

“Akusho wena Thabekhulu, kusho ubuso ukuthi 
awumnandi neze.” 

UThabekhulu wamholela emotweni yakhe lapho 
abafike bahlala khona, baxoxa, encenga. Ukulunga 
induna yabo oMondise eyase iyikho kwamthena amandla, 
wayidabukela. 

“Njengoba wazi, nawe futhi usho ukuthi ukhala 
kimi nje ngoba wazi ukuthi umkami uhlala emakhaya, 
kepha Thabekhulu indlu lapha emalokishini ayihlali 
ingenamuntu. Ngihlala kulo ikamelo elikhulu. 
Ekamelweni elincane ngiqashisile, nasekhishini 
futhi. Edaningilumu, nakuba esekhona oqashile, 
kepha ngoMgqibelo uyathutha. Isihlobo sakho–ke lesi 
osishoyo bengingasikhoselisa ukusukela ngeSonto uma 
bengineqiniso lokuthi akusimuntu okungase kusuke 
uthuthuva ngaye laphaya ekhaya, indaba ize iyofinyelela 
ehhovisi bese bengemuka indlu. Awungichazele–ke ukuthi 
iphi indoda yale nkosikazi oyikhalela kangaka?” 

Wayilanda indaba uThabekhulu. 

“Hhayi–ke ngiyezwa. Uma nithola ithuba Thabekhulu 
ningake nifike nizozibonela ikamelo.” 

Bangena emotweni eyabubula yaye yema eMlazi omdala 
lapho uMondise ayehlala khona. Behla, wamkhombisa 

189 

uMondise. Indlu yayingenye yezaziyimihubhe eyayimumethe 
imizi eminingi. Nokho, phezu kokungabukeki kwendlu uqobo, 
uSithole wayezamile ukulilungisa igceke. 

“Hhayi–ke, sengiwayekele kini amatomu nina 
bakwaThabekhulu. Sengobona ngani ngeSonto.” 

Egwinya izinyembezi uMaZondi yabubula naye futhi 
imoto yambuyisela emzini ongewakhe. Wayezigwinya 
ngakhona izinyembezi. Ngokokuqala ngqa empilweni 
yakhe, wayezokuzwa ukuba yisiqashi esasingenamyeni 
emzini wendoda eyayihlala ubumpohlo, umkayo 
esemakhaya. 

* * * 

Ihora lesihlanu ntambama ngoLwesibili lashaya 
imoto yoThabekhulu ibubula kuye uBooth Road. Umculo 
owawusho kancane kuyo wawumvusela umunyu 
uThabekhulu owayebuka nobuhle bezwe, nelanga 
selibomvana phezu kwezintaba. Akubanga mizuzu 
emingaki yajama phambi kwakwaDlamini, eChesterville. 
UMaDlamini owayezihlalele endlini yokuphumula 
wayibona, inhliziyo yakhe yagxuma, yathuka ukwethuka, 
intokozo kanye nentukuthelo. 

“Sikhulekile nina bakwaSibalukhulu!” Wakhuleka 
ngokuzithoba umyeni emi emnyango. 

“Yebo. Ngena,” washo umkakhe emthapha ngeso qede 
elihloma phansi ikhanda. 

Wangena uThabekhulu, wayesema ethoba 
ngasemnyango sangane eyayinamahloni.

190 

“Hlala kosithandayo isihlalo Thabekhulu.” 

“Bengingacabangi ukuthi ungahle ufike lapha ekhaya 

yise kaThabethule.” 
Wambuka ngayemangele uThabekhulu, wabuza wathi: 

“Hhawu, ubuthi ngeke ngifike kanjani wazi ukuthi 

ngilahlekelwe enye ingxenye yami?” 

“A, dade, wahlupheka–ke wena olahlekelwe enye 
ingxenye yakho! Wawuyenzani, noma mhlawumbe 
yasukeleka yahlanya nje, yazibalekela?” 

Walithetha libomvu uThabekhulu, etshelwa, 
ekhalelwa, kunjeya. Wazibeka phansi, waxolisa 
eshayekile, ezivuma izinduku ezazimhlala. 

“Nina wekhaya, abantu abadala abasungula isaga 
esithi ‘lixhoshwa libhekile’, basisungula bebone lukhulu.” 

“Ngoba elakho elixhoshwe libhekile, udaba 
lusaxoxwa. Ukuba elami elaxhoshwa libhekile ngabe 
ayisakhulunywa.” 

“Ungakufisi nakukufisa lokho ngoba ngesinye isikhathi 
kuba umzuzwana lixhoshiwe, lithi liqambe libheka inqola 
yempilo umuntu ayishayelayo bese ikhalakathele eziweni, 
isivutha amalangabi, njengalokhu kwenzeka kimina 
nakuye uMaZondi. Ngesinye isikhathi kuba owonile osala 
eyinkubela kunowoniwe.” 

Ngamehlo ayesebomvu yizinyembezi umkakhe 
wambuka wabuza wathi: “Thabekhulu, kungenzeka 
kanjani lokho njengoba kumanje nje thina boniwa 
sinoDubazana siyizinhlekisa ezweni? Ngimpampa 
emoyeni yena udlala iziboshwa emajele. Ngake 
ngazidonsela amanzi ngomsele ngokwamukela 
abakwaDubazana!” 

191 

“Kanti njengoba sengike ngasho nje, thina 
ebesixhoshiwe sisele nezenyelo zaphakade. Owoniwe 
uma esekuxolele, uyazi ukuthi usexolile. Owonile, ngale 
kokuphelelwa wukwethembeka, ubulawa ukuphelelwa 
yithemba eligcwele lokuthi uxolelwe ngokuphelele. Noma 
ungixolela manje, yize ngikuthanda, ngingakwenzela 
konke okuhle, kepha sengohlala nginaleso senyelo 
saphakade sokungethembi ukuthi waxola ukuxola. Ayidle 
izibekele ndlovukazi yekhaya! Uma kuhlakazeka lona, 
ziyoba kuphi izingane?” 

“Naye usezibonele. Usezamile ukuthungatha ikamelo, 
bamethembisa ukumqashisa kusukela ngeSonto leli esiya 
kulo.” 

“Hhayi, kanti ngisho iminyaka ngingayihlala nje 
ezintabeni ngilindele ukuphuma kwakhe. Sesobona ngalo 
iSonto lelo.” 

“Nami ngizobe ngizama ukuthi angephume yini 
nganeno kwalokho.” 

“Osekuyoba buhlungu ukuthi ngaphambi kokuba 
sibuye sibe nethemba lomshado onempilo, sesiyoqala 
kwabezempilo bayosihlola ukuthi asikabi namagciwane 
yini ezifo eziyimiqedazwe.” 

Lehla njengenkemba lelo kuThabekhulu. Walizwa 
waphefumulela phezulu. Wathi, “Ngiyavuma. Njengoba 
ngike ngasho nje, lixhoshwe libhekile emendweni, usale 
ezizwa eyize, enobuze. Lobo buze nje bokuyohlolwa izifo 
zobusoka uganile, uganiwe!” 

“Kuba njalo emendweni. Ubuthakathaka boyedwa 

192 


buthakatha umuzi wonke.” 

buthakatha umuzi wonke.” 

193 


15 


NgolWesiNe kusihlwa, ligamenxe ihora 

lesishiyagalolunye, isitimela esasivela eGoli silibangise 
eThekwini saphuma eMgungundlovu sekumnyama. 
Sanyathela kancane sigudla intaba, sizibuka amanxa, 
seqa umgwaqo oya eYideni, sibhekana nesiteshi 
iPentrich. Sedlula nakuso ngesizotha qede saholobha seqa 
imifula nemihosha, izintaba sizithubeleza emathunjini. 
Izihambi ezazikulesi sitimela zase zikhathele, eningini 
lazo kungasekho nakubuka ngamafasitela. Kwakufanele 
ukuba eziningi zilale njengoba zase zizilalele, zilolozelwa 
umculo wamasondo ensimbi edl’ ezinye igadula 
igid’ ingidane. Sasilokhu sisuke ngayizolo kusihlwa 
eGoli. Imini eningi sasiyichithe simi ezinkangala 
ngaseMatiwane lapho kwakwenzeke khona inhlekelele 
yengozi ngokuphaphalaza kwesitimela esithwala 
impahla. 

Ususithele uMgungundlovu, isitimela sesidukuza 
emnyameni, siwedlula uMlazi, iNkambathawini 
neKitolishi, ephasijini lezinye zezinqola kwakumi 
uDubazana owayephuce ikhanda. Wayegqoke izingubo 
nezicathulo okwakusolisa ukuthi ngahle ukuba 
kwakungokwesiboshwa. Isitimela sedlula koGeorgedale 
nakoHammarsdale, sibuka amadwala eCliffdale, 
wayelokhu emile, ejolozele umnyama. Wayeyibuka 
phambili inhloko imise izimpondo, ivuke uhlanya 
sandlondlo enogedla, ithungatha uThungulu. Nempela 
wayephuma khona ejele, eKandaspense. Wayemi laphaya 

194 

nje wayenesizungu nokuzenyeza. Abantu abambalwa 
ayesele nabo kukhophathimenti wayebashayisa ngomoya, 
ebaphumuza nasekuhlahleni amehlo bambuka sasilahlwa, 
bengamethembi. Nemithwalo yabo babeyibambele eduze. 

Wayezibuza eziphendula nje, umkakhe wayelele 
zu, ekamelweni amshiya kulo. Engalweni yakhe 
kwakuqamele uMxolisi ayengamazi yena uDubazana, 
kepha eze waba uMxolisi nje ngoba kuzoxoliswa kuye. 
Wayekhathele umkakhe, ehlale imini yonke esibhedlela 
lapho ayekade ephuthumise khona uMakhosazana 
nomntanomntanakhe uSibonelo ababehlatshwe 
umkhuhlane. Nabo babegcine ngokulaliswa esibhedlela. 

195 

UNkosana owayenganakiwe kangako wayethe cu, 
embhedeni elele. Owayengazumekile uThabekhulu 
owayecabangana nomkakhe. Wayebala izinsuku 
ezazisele anduba athuthe uMaZondi kubuye umkakhe 
ayemkhumbule ngalobo busuku kangangokuba wayeze 
waqamela ephinifweni lakhe. UThabekhulu wayezizwa 

Ujantshi ezinkalweni wawusaqhuma, noDubazana 
elokhu ewujolozele umnyama ecabanga. A, wakhumbula. 
Kambe kwakuyiso lesi sitimela ayefike ngaso eThekwini 
evela emakhaya. Kwakuyiso futhi ayenyuke ngaso 
kaninginingi eseyisiboshwa esendelwa emakhaya. 
Kwakuyisona nesasike samthwala efake ozankosi, 
eqhutshwa eyodonsa iminyaka eMazambaneni. Namuhla 
wayebuya ekudonseni eminye iminyaka ngamaphilisi 
ezidakamizwa ayekade engakaze awabone ngisho 
kwaMadala eJudeni. Namanje, njengoba sase sehlisa 
ijubane nje, simpongoloza eJongishani sibona iTheku, kazi 
wayeyophelelaphi kulo mnyama, kuse edwanguza kuziphi 
izinkalo?” 

Sekuya kwamabili isitimela sema nse, eThekwini 
esiteshini. Wehla watholoza engasenathemba lokuthola 
esasiya eMlazi. Engakalindeli, saqhamuka esokugcina. 
Basho phakathi kwasuka amaphepha. Kwathi 
sekukwamabili sabhobokela eMlazi. 

Wehla uZwelisha esiteshini eZwelethu. Kambe izwe 
lethu lelo elalinezidlidli zezindlu okwakulala izinyokotho 
kuzo, kungekho ngisho indawo yokuphenduka. Isimo 
sasiphambene nemithetho yempilo, nokulunga, namasiko. 
Kungasekho bhasi natekisi, walishaya phansi esezidelile 
nasezigebengwini. 

Kwase kwesabeka phandle, namafu emkhathini 
eseziphendula imifanekiso ethile eyayingamabhayi 

196 

ayelenga emazulwini. Esewele umfula iMfongosi 
inyanga yamlunguza kancane ngaphansi kwamafu, 
isilengele ezintabeni. Kwasuka nomoya, wahamba 

Ngenhlanhla isango elincane lalingahluthulelwe. 
Eseshaywa wuvalo lokuthi kazi umkakhe nabantwana 

wayesayobafica yini, benjani, wanyonyoba wazungeza 

indlu. Wayesaba nokukhuleka ngaleso sikhathi sobusuku. 
Wema maqondana nekamelo ayeboshwe esabhace kulo, 
wangqongqoza kancane efasiteleni. 

UMaZondi owayelele obokufa wakuzwa kancane, 
saphushana lokho kushayeka kwefasitela sengathi 
lalithelwa amathonsi emvula. Ngokuphikelela kwequpha 
waphaphama, wathwala amehlo. Esaba ngisho ukubuza 
ukuthi wayengubani lowo, wathi lacu esukuma. Wayithi 
thasi ingane waphuma endiza ekamelweni wayongena 
nezivalo kwelikaThabekhulu owayevele naye emise 
izindlebe. 

“Yini, kwenzenjani?” Wabuza ethuka. 

“Kukhona umuntu okade engqongqoza ngale 
ekamelweni.” Wayehleba. 

Wahleba naye uThabekhulu ebuza ethi, “Uthi uwubani?” 

“Ngesaba ngisho ukumbuza.” 

Washaya futhi umunwe efasiteleni, usuqala ukuqinisa 
kancane. Wabheka iwashi engalweni uThabekhulu wathi, 
“Futhi ngeke kwaba uDubazana ngalesi sikhathi sosuku. 
Ake sizwe.” Wamhola, baphuma bangena kwayebaleke 
kulo eselandela. Wabuza uThabekhulu eqinisa izwi ethi, 
“Ubani lowo?” 

“Yimina uDubazana mfowethu.” Laphendulela phansi 
izwi lowayeshayekile. 

“Hhawu Nkosi yami! Hhawu we Ma! Nangu 
uDubazana! Ngaze ngafa namhlanje! Ngizoya ngicashe 

197 

kwamabani bakithi?” Wayevevezela esephumile 

uma uDubazana wayezovulelwa ngasekhishini, yena 
wayezophulukundlela ngomnyango owawungaphambili. 

“Kulungile–ke Dubazana, yiya emnyango ongaphambili 
ngizokuvulela.” Washo uThabekhulu ngemuva kokuba 
elembule kancane ikhethini waqiniseka ngokuthi 
kwakunguye ngempela. 

“Ngizothini ngoMxolisi?” Wabuza bedideka ephasijini, 
beshayisana bobabili. 

“Uma ekubuza, ushone ngapha nangapha, umphendule 
ngezimpendulo ezingezwakali.” 

“Ezingezwakali kanjani?” 

“Ngakutshela nje ngathi ubothi uyise umuntu 
ongamazi owakukhohlisa awaphinde wambona,” washo 
emshiya eqonda emnyango. 

“Kodwa ngizowaqamba kanjani amanga ngingakwazi 
Thabekhulu?” Wabuza esesele yedwa ephasijini. 
Ngokudideka ayeseyikho, waphenduka watatazela 
wangena ekamelweni lakhe uThabekhulu. Emi ebakaza, 
kwamfikela ukuba ingane ayishiye khona ekamelweni 
likayise ukuze iphephe, aziyele kumyeni wakhe emsulwa. 
Ngesikhathi ephuma ekamelweni likaThabekhulu, 
eseyishiye embhedeni ingane, amehlo akhe azithela 
kwawomyeni wakhe owayesanda kuhlala kusofa endlini 
yokuphumula, maqondana nephasiji. Wakhutshwa 
wubala, phose wavuma phansi. Ezizwa efikelwa yisinxi, 
waphephuka, wantingaza endlini yokuphumula. Amehlo 
kaDubazana elokhu egxile kuye engasuki wamesaba 
elahlwa nawunembeza. Wazethuka esehlezi sihlalweni 
sinye noThabekhulu, belinganisene bebuka uDubazana 
owayekwesasibhekene nabo. Naye uDubazana ebabuka, 
wadideka uqobo lokudideka. 

198 

“Siyakubingelela Dubazana.” Wayebingelelwa 
uThabekhulu embuka ngamehlo ayegwajaza. 
NoDubazana ecwayizisa awakhe ayethuswa yizindonga 
ayengasazejwayele, nokwenza kwakhona kumthunaza, 
wavuma. Babuzana impilo baba ngababephila bonke. 
Khona manjalo ekamelweni likaThabekhulu yasho ingane 
ngengila. Babukana futhi oThabekhulu noMaZondi 
bejiyelwe ingqondo. 

Bamupha amehlo ayemzekela ubuze babo. 

Yabelesela ingane ikhala ayanqamuka, kepha 
nonina wabekezela engasazi nokuthi wayebekezelele 
inini. Kwaba ukukhala kwayo isixhilwa okwamenza 
wasukumisa okwezeze, wandiza eyongena ekamelweni 
likaThabekhulu. Wayifica isikhiphe amehlwana wayithi 
thasi, waphuma nayo endiza, wafike wema nayo phambi 
kukayise ethi, “Nkosi yami, yise, nansi ingane yami 
ixhilelwa ukufa!” Washo eyiphephetha. “Phaphama 
mkhulu! Phaphama Thabekhulu.” Wayithakazela. 

Ngesikhathi unina nendodana bephephethana bejuluka, 
uDubazana wamfoma. Wathi uyayesula imijuluko 
yageleza ngenkani yamxhopha. Abuya amehlo engane, 
yambuka unina yamumoyizelela, qede yakhala. 

“Thula baba khulu.” Wahlala phansi unina eceleni 
kukaThabekhulu, wakhipha incence, wayincelisa. 

UThabekhulu weswela umgodi wokucasha. 
UDubazana wawacikica amehlo, wawesula, wakubukisisa 
okwakwenzeka engaphuphi. Edidekile, wabuza wathi, 
“Angedukile nje? Ngikhona impela kwaThabekhulu lapho 
engaboshwa ngiqashe khona, nalapho engashiya khona 

199 

isithandwa senhliziyo yami esiwumkami?” 

“Ngiyabuza bakithi, ngicela impendulo. Uma ngempela 
ngisemzini engiwushoyo, ngicela ukubona umkami 
osekukade ngamgcina. Sengimkhumbule.” 

Amehlo kaDubazana awashayisa sambani 
akaThabekhulu, wabakaza umninimuzi wathi, “Ukhona 
impela kwaThabekhulu. Umkakho osumkhumbule uye 
impela lona.” Wamkhomba ngekhanda. 

“Thabekhulu, ngizwe ngingezwa uma ekubiza ngoyise 
wengane ebixhilwa, eyithakazela ngoThabekhulu. 
Thabekhulu, ngibona ngingaboni ukuthi ngabe uye 
ngempela lona oncelisa umntanakho!” Avutha umlilo 
amehlo akhe, ahlengezela izinyembezi. “Uwena uyise?” 

“Buza kunina.” 

“Ngisho ngoba ngimbone eyilanda ekamelweni lakho.” 

“Ungene khona naye nezivalo ngoba ethuswa uwena 
umngqongqozela kwamabili.” 

“MaZondi, nkosikazi wakwaDubazana, nina 
kaMakhosazana noNkosana, owakwabani lo mntwana 
omncelisayo?” 

Kwashuba umoya endlini kubukwana ngeziqu 
zamehlo. KuMaZondi zabe sezigeleza izinyembezi 
ziqathakela kumntwana ayemncelisa. 

“Musa ukungithela ngezinyembezi MaZondi. Bengibuze 
nje kuphela ukuthi owakwabani umntwana onceliswayo?” 

Wagwinya amathe uMaZondi, wankwankwaza ethi, 
“Oka … owakwa … ngicela ungixolele Nkosi yami bandla 
Dubazana!” Kwehla imvula yazo. 

“Ungakulindela kanjani ukuxolelwa iqiniso 
ungakalikhulumi? Ngiphendule, ngibuzile.” 

Phinde impendulo. 

“Cishe sengenza iphutha ngokukubuza izindaba zomuzi 

200 

wethu endlini yokuphumula, siphambi komninimuzi 
nokusho. Ngicela siyozixoxela ekamelweni le… uThabekhulu 
asisiza ngalo.” Wasukuma. UMaZondi, ehlezi ephelelwe 
awokuphakamisa umzimba, wabuka uThabekhulu. 
Sengathi babetshelene noyise kaMxolisi, izikhwehlela 
bazishayela phansi baziphindelela kanye kanye. Kwathi 

sasiyilona lulimi ababetshelana okuthile ngalo. Ingane 
wazethuka eseyihlwithile ezandleni zomkakhe saheshane 
uhlwitha itshwele ephikweni lesikhukhukazi. 

Wakhala uMaZondi elula izingalo ethi, “Dubazana, 
ngiyavuma, ngonile, kepha ngicela ungangibulaleli ingane 
yami!” 

Wambuka ngamehlo ayelanguka umlilo uDubazana 
wathi, “Aliphume liqhasha iqiniso eliyisiqiniseko sokusinda 
kwengane!” Wayibukisisa ingane. Yambuka nayo ingazi 
nokuthi lalidumephi. 

“Ngishilo nje Dubazana ngathi eyami.” 

“Uyise?” Wayibukisisa futhi kwamsolisa okwakuke 
kwasolwa nangabaningi. ‘Noma uyena uThabekhulu lona?” 

Wawabona amehlo omyeni wakhe esefana nawebhubesi 
likhetha ukufa nomuntu, wazithuka esevumile wathi, 
“Yebo, Dubazana kunjengoba usuzibonele.” 

Wayibukisisa futhi uDubazana. Nakuye, njengoba 
yayike yenza nakuMaZondi, yambuka yamumoyizelela. 

“Hhayi, sidalwa seNkosi esingenacala, ngingaxabana 
ngithini nawe ungakwazi ukuxabana namuntu?” 
Wamamatheka naye anduba ambuyisele kunina uMxolisi. 

Nalokho kumamatheka kwakhe kwamthinta emoyeni 
uMaZondi, wamemukela umntwana ebonga, akwabe 
kusavuma nokuba ahlale naye phansi. 

Ubuhlungu bokuzibona engasenamuzi uDubazana 
bamephula amalungu kwaxega amadolo, wahlala phansi. 

201 

“Sekuyangicacela–ke ukuthi ngize ngiboshwe nje 
kwakusukelephi.” 

“Lelo phutha ngiyalemukela Thabekhulu. Nami 
sengingedwa kwalasha enangiphonsa kuwo ngalibona 
iphutha lami lokuzicabangela ubumina, ngikhohlwe 
wubumina obuwumkami ngemuva kwalesiya sigameko 
sasemjondolo. Mkami, ngicela intethelelo kuwe ngalelo 
phutha.” Wambheka ngamehlo ayemncenga. “Angazi 
noma uyangixolela yini?” 

“Oxolisayo uyaxolelwa Dubazana. Ngiyakuxolela impela.” 

“Ngiyabonga. Iphutha lami kodwa lalingasho 
ukuthi ngothando lwenu ngibophiseni, ningingcwabe 
ngiphila, ngishaywe, ngihlupheke, ngibe yisigqila 
sokugqoma amapulazi.” Amehlo akhe ayelokoza umlilo 
ekhala izinyembezi. “Njengoba nivalelene nobabili nje, 
nomntwana wenu, uphi umkakho?” 

Wakhungatheka uThabekhulu enamahloni 
nawokuthini. Waphendula ngokuthi, “Ubandlululo 
Dubazana luyenze impilo yomuzi wakho yayisiwa 
esikhalakathisele nomuzi wami kwalasha. Ukufika 
kwenu nomshado ogulayo kwathelela nowethu 
ngegciwane. Nomkami sewahamba.” 

“Wazicoshela owesiqashi, isihlupheki. Wazitapela efeni 
lakwamazitapele.” 

Esamile uMaZondi eshushuzela umntwana ayesamgonile, 
edimede ethalaza nezintuba zokuphulukundlela abaleke 
uma kudingekile, akabange esazi ukuthi wayezokhuza 
bani ngokuqina kokushuba kwamazwi phakathi kwala 

202 

madoda amabili. Ngokwenaba kwenkulumo ukuphehlana 
kwamazwi sazwathi kwaqhumisa izinhlansi, kwavutha 
udalimede engasekho owayethelela omunye amanzi. Ifu 
lokuzibona kukaDubazana enqotshwe wakhishwa enqabeni 
ewumkakhe ayekade elwa nezinkinga zomhlaba ebhace kuyo 

kuThabekhulu. Akabange esamthatha nangamankomane, 
kepha wamthutha ngekhanda okwenqama. Kwagedlana 
amazinyo kuThabekhulu, waziluma ulimi khathi ebanjwa 
yinzululwane, kuthi zibaba, elahleka phansi. Washo phezu 
kwakhe uDubazana, isisu wasixova ngesibhakela kwaba 
sengathi wayexova inhlama. 

“Kahle bo Nkosi yami Dubazana ukubulala umuntu 
wabantu asithola sitholoza!” Watatazela nengane 
wayoyilahla embhedeni kayise, wabuya izinsizwa 
zisashudulisana phansi. Wazithela kumyeni wakhe, 
wamvala amehlo, wawapitshiza. 

Izwa ubuhlungu indoda yabubula ithi, “Impela nawe 
mkami, MaZondi, uyangidayisa?” 

“Angikudayisi yise kaMakhosazana kepha 
ngiyakukhuza ukuba ungambulaleli emzini wakhe 
uyise kaMxolisi ngenxa yezinkinga zethu sobabili.” 
Wayekhuluma ehefuzelela phezulu engasazizwa nokuthi 
wayethini. 

UDubazana wawezwa evutha amehlo sengathi 
ayesezoqhuma, wamdedela uThabekhulu, waphuthaza 
umkakhe. Vukiyane uThabekhulu esethukuthele 
engqangqazela. Nakuye, okwesikhashana umuzwa 
wonembeza ngokwakubehlele wamlahlekela. Kwema qingqo 
owobudoda wokungafuni ukwehlulwa nokwehliswa isithunzi 
phambi kowesimame. Ngokuphazima kweso wabuyela 
ngaphansi uDubazana, wamqhoqhobala ngoqhoqhoqho 
uThabekhulu owayesezidla ulimi olwalopha. UMazondi 

203 

esathuswe amandla ebhubesi ayewabone kumyeni wakhe, 
engaboni nokuthi wayejanquza nje ngoba uThabekhulu 
emhlezi ngobhongwane, wazithela phezu kwakhe naye, 
welekelela ngokumcindezela emhlezi ngedolo esiswini. 

“Hhawu, kodwa nawe MaZondi mkami ngikuthanda 
kangaka uyangidayisa?” Wabuza enklinkliza uDubazana, 
nezinhlamvu zamazwi kusengathi zaziphuma emphinjeni 
ohhobhokile. 

Lezwela lelo kuMaZondi wathi, “Myeke bandla manje 
yise kaMxolisi. Akasenawo namandla angaphinde 
akulwise ngawo.” 

“Uma ningixolela mkami nami ngonixolela. A …” 
uDubazana wayesekhulumela phansi, enwebeka elala ja. 

“Angisamethembi!” Wayesho uThabekhulu ehefuzela 
eyifaka kakhulu iminwe kuqhoqhoqho eyiqinisa. 

“Qha, uphele inkani manje. Ngeke esaba nempi. 
Mdedele!” 

Okungahle ukuba wayeseyalela uDubazana, wajanquza, 
wathula. 

“Myeke Thabekhulu! Ngadela ikwethu ngaye lo 
muntu!” Wasukuma wamdonsa ngezindlebe. 

Njengomuntu ebuyisela itshe elinemamba, 
noThabekhulu wamdedela kancane, kancane 
ngobunono bekati uDubazana owamjolozela ngamehlo 
ayesithela. Wethuka embuka, wasukuma egxuma, 
wafola, wamshayashaya izihlathi ebuza ethi, “Wenzani 
uDubazana?” 

“Wenzani?” NoMaZondi wasondela, wamhlahlela 
amehlo esikhova umyeni wakhe. Wamnyakazisa ethi, 
“Dubazana! Dubazana! Hhawu, we Mkhululi wami 

204 

ngiboniswani emhlabeni!” Wawa ngamadolo waguqa 
eceleni kwakhe. Yebo, amehlo kaZwelisha Dubazana 
abonwa unina uMaNkabinde esanda kubona ilanga, 
ngalokhu kusa, inyanga isiwucezu ezintabeni, uMaZondi 
waba ufakazi owawabona ecwayiza okokugcina ngci, 
esithela. 

UThabekhulu uvalo lwamshaya lwameqa wathi 
akamelwe yinhliziyo. Wawalanda ngojeke amanzi 
ubandayo esiqandisini. Bamphondla ngawo, bambeka 
neqhwa esiphongweni nasesifubeni. Wazithulela 
nje wanduluza ungunaphakade. Abazenza izaba 
zabo zaba yize. Alikho elinye iqiniso elaledlula 
elalimi mpo, eliwukuthi wayengasekho emhlabeni 
uZwelisha. Njengegama lakhe wayeseye ezweni elisha, 
koyisemkhulu. 

“Yise kaMakhosazana, vuka yise wabantabami. 
Vuka phela mntakababa.” Wayesaguqe eceleni kwakhe 
umkakhe encenga. “Uthi angibe okabani ngoba uyazi 
ukuthi ngiyakuthanda, ngingowakho, ungowami?” 
Wafola, wamesula ubuso, wabanga. Wathi ukhihla isililo, 
wagxuma uThabekhulu wambamba isamuku ehleba ethi. 

“Qinisela nina kaMxolisi. Kube yiphutha nje lamawala 
esandla. Nami bengingaqonde kumbulala. Bengithi 
ngiyazilamulela.” 

“Kodwa yise kaMxolisi usale usuqinisa isandla nje 
impela noma esethembisa ukusixolela uma simxolela!” 

“Ngicela ungabe usakhala singakahlanganisi ukuthi 
senzenjani. Uma uNkosana, noma omakhelwane 
beke bakuzwa ukhihla isililo, siyobe sesiboshiwe. 

205 

Ngiyakuncenga, thula.” Wamesula izinyembezi 
ngeminwe. Waphefumulela phezulu uMaZondi esivalela 
isililo. Edideke esangene ingqondo, uThabekhulu 
wamphakamisa, wamhlalisa kusofa. Wahlala eceleni 
kwakhe, wamgona ikhanda, embambatha kancane 
enhliziyweni eyayibhakuza. “Siyijele manje. Uma uke 
wenza elincane iphutha, siyintambo engangatshazwa. 
UDubazana usevele uzihambele. Mina ngiyisilahlwa, 
noma ngingafa ukufa kungifanele. Ukufa kwakho 
kungadala izintandane ezingenabani.” 

UDubazana wayesathambalele phansi. Ukuba 
wayengaphinde avuke, aphinde ahleke nje impela 
nabo, wayengabe ugila iziga. UThabekhulu wayesagone 
ikhanda lomfelokazi, umbulawa emjolozele ngamehlo 
ayengacwayizi. Wethuka esethi, “MaZondi, ngicela 
umhloniphise ngokumcimezisa.” 

“Ngimcimezise uma kwenzenjani kodwa Thabekhulu?” 

“Ngiyaxolisa MaZondi. Ngibona sengathi akasekho.” 

“Akasekho uma eyephi?” Wasukuma waphephukela 
kuyena, wabhabhalala phezu kwakhe, wamphathaphatha 
ubuso. Wayeseqala ukubanda. Wabalisa akangaqeda. 

“Ukubalisa ngeke kusasisiza MaZondi. Uma sekunje, 
ngicela udele, uqinisele, umcimezise.” 

“Hhawu, nsizwa kaDubazana, ngaze ngabuzwa 
ubuhlungu ngawe namuhla emhlabeni! Angazi ukuthi angifi 
ngani manje ngilale nami ngilinganisane nawe!” Esemanzi 
te, uDubazana yizinyembezi ezaziqathakela ebusweni 
bakhe, umkakhe wayibeka iminwe emehlweni akhe. 
Wazivala phaqa izahluko zempilo ngokumcimezisa. 

Wasukuma umfelokazi ephephukela esihlalweni. 
Bathwala amehlo bobabili bethuswa ukuvuleka kwesivalo 

206 

sekamelo elalilala uNkosana. Kanye kanye bamkhaca 
esaphuma ethi uyongena endlini encane bethi, “Emuva 
wena!” 

“Cishe le ngane ibonile.” Washo uMaZondi ehefuzelela 
phezulu engqondweni yakhe uhlaluka umfanekiso wokufa 
kwabo belenga ePitoli. 

“Noma ubengebe nasiqiniseko sokuthi uyise ushonile, 
uzosoliswa yilezi zinyembezi zakho esengike ngakukhuza 
ngazo nakuqala. Ngizocela–ke manje uzesule zome geqe, 
uma usathanda ukuphilela abantabakho.” Wathetha. 

Wazesula zaphikelela zageleza. 

“Kunganjani sicishe lapha endlini, bese simdedela lo mfana 
wakho angene endlini encane, bese simkhiyela esebuyele?” 

Bavumelana, uThabekhulu wasukuma wamhudulela 
endlini yokudlela uDubazana, wayeseqonda ekamelweni 
elalilala uNkosana. Walunguza emtshela ukuthi 
wayengakhululeka angene endlini yokuzikhulula. 
Nempela, uNkosana owayehlezi embhedeni, ebambelele 
esihlathini, wasukuma, waphuma, wangena. Wabuyela 
ekamelweni angena kulo qede zamkhalela izihluthulelo. 

“Kuyasa khona manje. Asingabe sisachitha sikhathi!” 
Wahleba uThabekhulu esebuyela khona endlini yezidumo. 
“Awuthathe itshali lakhe umembese ngokushesha, 
sibonisane ukuthi simenzenjani?” 

Walabhuzela uMaZondi, wawalanda amabili. 
Elinye wamembesa ngalo umyeni, elinye walithi bhu, 
emahlombe, walembatha. UThabekhulu wawacisha 
wonke amalambu ayesakhanya ngaphakathi, wahlala 
basondelana noMaZondi, bahleba. 

“Alikho elinye icebo elingacishe lisisindise ngaphandle 

207 

kokuba manje simthwale, siye naye hlathini thize. 

ejele. Kungcono ngoba akananxeba. Noma angatholakala 
ngandlela thize engakonakali, nodokotela kahulumeni 
phose adideke ngoba kadeni ufe ngokuklinywa. 
Useyohlawumbisela. Angazi ukuthi ubona kanjani?” 

“Ngiboneni mntanomuntu ngingakaze ngibulale muntu 
selokhu ngazalwa?” 

“Nami angikaze. Ngiyaqala nje. Nacebo leli 
engilicabangayo angazi noma lizosikhuba yini.” 
Lalimenyelisa elokubulala. Kwathuleka sebethuswa 
nayikhasi elalihashaza phandle. “Ayikho enye indlela. 
Angifune ucingo ungibambise.” 

“Ngingakusiza kanjani kodwa ngoba uma ngishiya 
ingane lapha izokhala ibe wuhlanya? Ngeke futhi 
kwalunga uma ngingena nayo emotweni ihogela umoya 
womuntu ongasekho ingaka.” 

“Ayikho enye indlela. Namhlanje izongena naye. Nawe 
futhi angisakwethembi. Uma ngikushiya wedwa lapha 
endlini, ungahle ungidonsele amehlo abantu ngesililo. 
Kungcono umntwana akhale emotweni sihamba naye.” 
Iqunga laqala ukuzisho, amehlo kaThabekhulu afana 
nawohlanya, alokoza umlilo. Uye lowaya ephuma engena 
egalaji, ebuya nocingo. Kwadingeka ukuba akhanyise 
endlini eyayilele isidumbu anduba asiqalange ngalo 
ucingo. 

“Ngicela ungibambise–ke simfake emotweni.” 

Lahlala phansi itshali kuMaZondi, wabamba imilenze, 
uThabekhulu emahlombe. Basilahla phansi bethuswa 
ukukhala kweqhude phandle. 

“Nx, yileli qhude nje! Ngibambise,” kusho 
uThabekhulu. Kumnyama emehlweni bamdidizelisa. A, 

208 

ukusinda kwensizwa ishone isashisa! Baphephuka naye 
bangena egalaji, wafakwa ebhuthini. Bayivala babuyela 
ekamelweni likaThabekhulu lapho uMaZondi athatha 
khona umntwana. Kwaba yizithuba eziningana ezama 
ukuyibeletha ingane, phose ayibuthe phansi. Wagcina 
eyisongile, baphuma, bahluthulela, bangena emotweni 
eyangena umgwaqo lapho inyanga ishona ithi gqwambi 
ngale kwezintaba. Waqale wayinyonyobisa uThabekhulu. 
Ngokudeda kwayo komakhelwane, zaya kakhulu idukuza 
umnyama. UMazondi uMlazi owayewazi ngaleyo ndlela 
nje, emini futhi, wagcina engasazi ngempela ukuthi 
yayisidukuzaphi. Yagcina iphumile elokishini yadukuza 
endaweni eyayingasenagesi, inomnyama owawukhasa 

leli. Yewukela, yaphuma emgwaqweni, yanhlanhlatha 
isibhekene nokwakusantabakazi emnyama. Yaye yema 
bude buduze nomfula owawucwebezela enzansi. 

“Asimqukule simshiye ehlathini.” 

“Awu bakithi! Yihlathi leli elimnyama kangaka? Kodwa 
asizukucandwa yizindlondlo nje lapha?” 

“Ngabe nazo zisisizile zasiphumuza kulobu buhlungu 
bamalahle esiwathwele ngezinhliziyo. Asisheshise kungaze 
kukhanye.” Washaya ijazi lakhe, wakhipha nethoshi 
emotweni, walifaka esakeni lekhukhu laleli jazi. 

“Ingane izosala nobani lapha emotweni?” 

“Noma ingakhala, uma sivale amafasitela, angikholwa 
ukuthi kulo mhlaba esikuwo ukhona ongayizwa.” 

Sebehlile, babambisana. UThabekhulu wahefuzelela 
phezulu wazama ukuluqukula uthathamela lwesidumbu. 
Yibo labaya nalo uMaZondi ehamba ekhutshwa wubala, 
ewa evuka. Baze bangena esinindolweni sehlathi 
lapha abaqala khona ukubona ukukhanya. Bethuswa 
wukukhanya lokhu kukakhanyikhanyi. Bekhathele ulimi 

209 

lulenga, isidumbu abasibekanga phansi, saziwela. 

Nempela wasiqukula, senyuka kancane esehline 
eyingolovane uThabekhulu egatsheni. Kwathi phazi, 
sadedeleka, samdudula uMaZondi. Wathi ethi fofobala 
phansi, sasiwela phezu kwakhe. 

“Hhawu kodwa Nkosi yami! Dubazana ngenzeni?” 

“Yeka ukubalisa njalo! Uzoze usibophise!” Wafutheka 
egxumela phansi. Wasivusa futhi isidumbu esase silele 
mbo ngekhanda esifubeni somkaso, wasidudulela eceleni. 
Babonisana, wamelekelela uMaZondi wamqukulela 
egatsheni ayekade ehlezi kulo. Watibula, wasiqukulela 
phezulu. Sesiwudedele impela umhlaba wathi, 
“Usungabopha–ke!” 

Wabopha uMaZondi, salenga. Wagxumela 
kuThabekhulu owamuthi qithi phansi qede wacaca 
wayosiqalanga egatsheni ngendlela ayethemba ukuthi 
yayingezukubanansolo kwezikadalawane. Esenelisekile, 
wagxumela phansi naye, base bephakamisa ubuso 
besibukisisa isidumbu esasilokhu siphenduphenduka 
kancane sabhantshi lenekwe ngekhothenga ocingweni. 
Enkumbulweni kaMaZondi ayelokhu ethi bani … bani … 
amazwi kaDubazana lapho ethi, “Hhawu, kodwa ngawe 
MaZondi mkami ngikuthanda kangaka uyangidayisa?” 
Zamfinineka izinyembezi. 

“Engingakuqondisisi kahle ukuthi konje uma 
umuntu ezibulele uyacimeza noma uyawaqhunsula 
yini amehlo?” Wathula ecabanga uThabekhulu. 

210 

“Kodwa kufanele ukuba uyawaqhunsula ngoba asuke 
ezocinyeziswa wubani?” Wacaca futhi, wazama imizamo 
engaphumelelanga yokuwavula. “Nk,” washaya 
amankanka, wehla, wathatha ithoshi, wakhanyisa phansi 
ebheka okwakungase kube nobufakazi obabungaholela 
ezikadalawane kubo. Esezenelisile, wabuka unina 
kaMxolisi, wayesethi, “Sesingahamba–ke.” 

“MaZondi!” Wamgaxa. “Ngicela kesibuyele ekhaya 
siyobonisana bese siyamlanda–ke noma ngomuso 
ebusuku.” Wamdonsa. 

Bahamba uMaZondi esekufisa ukufa ethi, 
“Akusaqhamuki nabhubesi kodwa lingibulale?” 
Phinde! Wukhanyikhanyi kuphela owabaphelezela 
ebaneka, wabazungeza wabashiya ngasemotweni 
wayeseziphindelela lapho ababevela ngakhona. 

Sebesemotweni, uThabekhulu wayicaphuna ingane 
wayigonisa unina. Wayidumisa imoto yaphindela 
ebukleleleni bamalambu akwakhe, emshiya uDubazana 
emnyameni kuzosa agcagcazwe yizimpukane eziluhlaza. 

“Kazi Nkulunkulu wami izingane zami seziyothi 
uma zingibuza ukuthi uyise washonaphi, ngiziphendule 
ngithini?” Wawubuza lowo mbuzo imoto isijamelana 
nesango lakwaThabekhulu. “Ngangena naye kula 
magceke. Namuhla, zandla zami, uthando lwami 
ngilungcwabe esihlahleni.” Wathela umvimbi 
wezinyembezi. 

211 


16 


UkWesaba ukuthi uMaZondi wayengahle alile 

ampongoloze, noma azibulale, kwamphoqa uThabekhulu 
ukuba angene ekamelweni labo noDubazana. Ngalokho 
kusa wahlala wenaba uMaZondi embhedeni, wancikisa 
ikhanda epulangweni, zehla zalandelana izinyembezi. 
Wasondela uThabekhulu, wahlala eceleni kwakhe, 
wambambela eduze. Wayezama ukumduduza, 
emncengela nokuba akwedlulise okwakubehlele. 
Wawuzwa umzimba wakhe uvevezela, uqhuqha. 

“Musa ukungithinta!” Wasichilizela laphaya isandla 
sakhe. 

“Ngenzeni? Usuyangenyanya yini MaZondi?” 

“Ngicela ungangithinti. Njengoba ngihlezi nje, iso 
lomshado wabansundu elingozeli, elingalali, elingaxhoshwa, 
elingacimezi, elingafi, sengathi liyangibona. Njengoba 
ngihlezi nje, igazi lami liyethuka, lizwa sengathi 
uDubazana uhlezi ndawana thize lapha endlini, 
uyangibuka.” Wathuthumela kakhulu umzimba wakhe. 

“Ukuze nomfanekiso wakhe wedlule engqondweni, 
ngicela kesithuthele kwelami ikamelo.” 

Nakuba wayengavumi, wamncenga. Nokwesaba 
kwamvumisa. Wambamba ingalo wamtatamisa, wamfaka 
ekamelweni. Wambeka embhedeni ngobunono, wamcikisa 
nangemiqamelo. Wasondela futhi eduze kwakhe ethi 
uyamduduza, kepha kwaphinda sona esasike senzeka, 
sokuchilizwa kwesandla. 

“Sekwenzenjani–ke manje? Nalapha lisakulandele yini iso 

212 

likaDubazana?” Wabuza kugxilile kuye ukukhathazeka. 

“Angisazi ngempela MaZondi ukuthi kufanele ngikwenze 
njani manje. Izinyembezi zakho zingamaketanga 
amaningi abopha inhliziyo yami. Angisale sengiboshwa, 
ngiyolengiswa. Inhliziyo ngendlela eqaqanjelwa ngayo 
ubuhlungu, ngidinga umduduzi eceleni kwami. Umduduzi 
wami kungabuye kube ngubani–ke ngaphandle 
kowesifazane ongithandayo? Kepha uma ngizisondeza 
kuwe, uyangichiliza. Angazi ukuthi uthi angibe 
ngokabani ngemizwa nangomphefumulo.” 

Sagcina simbambile isithongo uMaZondi, wozela, 
wazumeka. Ukusondela kukaThabekhulu, encika ngaye, 
naye kwamthelela ngabo ubuthongo. Yozi, wazumeka zu. 
Inhlansi yokukhanya yasondela bekwelamaphupho. Nge, 
kwasa beyibhudla imbudlane. Ngehora lesishiyagalombili 
waphaphama uThabekhulu, wethuka, wadonsa amathe. 

“A, emsebenzini!” 

Wethuka noMaZondi, waphaphama. 

Okwake kwenzeka kuDubazana esaba ukumshiya 
umkakhe emjondolo ngoba esaba nokuthi wayengahle 
azibulale, kwamehlela noThabekhulu. Wancama 
ukungalubeki emsebenzini encenga umoya kanina kaMxolisi. 

“Osekungethusa kakhulu emoyeni yile ngane evele 
yavula umnyango uyise esadindilize phansi. Mhlawumbe 
imbonile. Uyofika udadewabo imxoxele.” 

“Zama ukuthola ingqondo yayo. Uma ike yabuza 
uyikhohlise ngokuthi obedindilizile ubeyisivakashi sami 

213 

ebese sehlulwe ukudla. 

Wayehlezi embhedeni uNkosana, esonge izandla. 
Inhliziyo yakhe eyayiya ngokuya iqina wayibona 
uThabekhulu ngesikhathi kuhlangana amehlo, embuka 
ngeso lengwe enamanxeba. Lapho iphuma indodana, iwathi 
nhla ekamelweni likaThabekhulu elalivuliwe, imbona 
unina enebe embhedeni, yamuthi klabe. Yageza, yagqoka, 
yaphuma ingacelanga kudla, ingadlanga, ingavalelisanga 

— zaya. Basala endlini bebulawa isazela, bezibuza 
beziphendula. 
Impelasonto yonke uThabekhulu wayidla emelusile 
umfelokazi, emduduza. NgoMsombuluko, ebuyele 
emsebenzini, wabuya uMakhosazana egone uSibonelo 
owayeluleme okungatheni. Naye wathi engena ngakho kodwa 
nje endlini wayebabaza ukuphelela emehlweni kukanina. 

“Bese ngimangazwe nawukuthi ubungasasivakasheli 
ngani sisesibhedlela. Sekuyazisho–ke manje ukuthi 
kungani.” 

“Bengixinwe yisifo mntanami,” ekhulumela phansi, 
eyibuka indodakazi ngawo amehlo ayeseneziyingi zesazela. 

“Kade ngihlushwa yiphupho elibi kabi ngobaba 
ngisesibhedlela. Anikezwa lutho ngaye ejele?” 

“Lutho, Makhosazana mntanami.” Wesula amehlo 
ayehlamba, wayeseziphephetha. 

“Kulokhu kusuke ngoLwesihlanu ngiphupha ubaba 
emile, egebise ikhanda endaweni esemnyameni, ehlengezela 
izinyembezi ethi, ‘Makhosazana mntanami, angiyithandi le 
ndawo engikuyo. Ngincengele kunyoko bangilande’.” 

“I, Nkosi yami! Kazi waphelelaphi noDubazana 
engasasibhaleli nencane nje incwadi?” Lwehla unyembezi, 

214 

waphuma wangena endlini yangasese, wazidedela 
zageleza ngenkululeko. 

“Yini mntanami?” Wabuza esekhishini. 

“Besikhuluma ngobaba nje izolo kanti sesizwa incwadi 
yakhe ebisisendleleni. Ubaba usaphila! Nansi incwadi 
yakhe!” Wamnika emoyizela. 

“O, Nkosi yami uDubazana!” Wayemukela, 
wayibukisisa. Kwakuyisandla sakhe impela. Watatabuka 
nayo wayohlala kusofa, wayivula, wayifunda. Enhla 
kwakubhalwe ikheli lasejele ayekade edonsa kulo enhla 
nezwe, nenombolo yendlu ayevalelwe kuyo. Yayibhalwe 
emasontweni amathathu ayedlule. Wadonsa amakhala 
efunda, ecwayiza engaqedi: 

MaZondi, sithandwa sami, 

Umoya wami uphatheke kabuhlungu kabi 
ngokungangiphenduli kwakho phezu kokuba 
sengikubhalele izincwadi eziningi kangaka. Mhlawumbe 
wenziwa wukungazi ukuthi ngikuthanda, ngikukhumbula 
kangakanani. Ukunganginaki kwakho, sithandwa 
senhliziyo, njengoba ngibhadla ejele, kumbe kubangelwa 
ukuthi nami ngacabangela uhlangothi lwami ngedwa. 

215 

Angilunakanga olwakho ngemva kokuba ugcweleziwe. 
Sikhathi sonke manje, lapho ngicabanga ngawe, 
ngikukhumbula ezinhlungwini nasenjabulweni, lihlala lithi 
bha, engqondweni iphutha lami. Sengihlala ngibala imizuzu 

ngikuthande, ube umkami, ngibe umyeni wakho. 

Emoyeni wami angisafisi lutho olunye ngaphandle 
kokuthula noxolo. Nanjengoba ngizophuma nje, sengathi 
ngingahamba ngokuphepha ngize ngifinyelele kuwe 
zandla eziphephile ezifudumeza impilo yami. Ekuphumeni 
kwami, ngizoqala phansi futhi, ngidayise, ngigudluze 
noma ngqinamba zini ezingaba yisithiyo sokwakha umuzi 
wethu wenjabulo esingaseyukugcwelezwa nakuboshiswa 
muntu kuwo. Luyeza lolo suku lapho emzini wethu siyoba 
njengezithandani eziqomene izolo, zinjengabaphupha 
besezweni elisha. 

Ngicela ungikhonzele kubantabami, oMakhosazana 
noNkosana, nomzukulu wami uSibonelo. Ungalibali 
ukufukamela imiphefumulo yabo ngothando ukuze 
bakhohlwe nayinhlekelele eyabehlela siphuma singena 
emiqashweni. Ubatshele ukuthi ngithe kubo, noma umuntu 
angabhajwa ngemilenze nangezingalo esidakeni somhlaba; 
noma kungathiwa ukufa okungaphunyukwa sekumcuthele 
sangonyama, yinye iNkosi abangayethemba. Yileyo eyadala 
iZulu nomhlaba nakho konke okukulo nakuwo. 

Sala kahle–ke, Thuleleni, ntombi yami! Noma singehlukana 
ngenyama, sisemunye uma sisabambene ngomoya, ngawo 

216 

kuyilowo nalowo kithi ephilela omunye ngokuphiliswa umoya 
womunye. Ngiyayivala–ke manje le ncwadi amehlo ami 
ngiwabhekise kulolo suku lapho siyoba njengasebebonana 

zentethelelo. Ngaphandle–ke uma isandla esangibophisa 

sesingibona singibulala singakaxhawulani, ukubonana 

kwethu sekoba semuseni weNkosi! 

Yimina oziqhenyayo ngawe 

Umyeni wakho 

uZwelisha 

Ngemuva kokugula imini yonke, wanele wafika 

uThabekhulu wamkhombisa yona. Wamkhalela ezibuza 
ukuthi lalimfanele ngaphi elithi wayeyizandla eziphephile 
ngokufudumeza impilo yomyeni wakhe ayembulele. 
Wavuma ukuthi naye wayebe nesandla ekubulaweni 
kukaDubazana ngokumcindezela esiswini ngenkathi 
encishwa umoya. O, izinyembezi ezazingasanqamuki! 

Zaqhubeka izinsuku. Lapho liwushuza umoya, noma 
limakhaza, noma liyidliva, enhliziyweni kaMaZondi 
nozwelo sengathi zonke lezi zimo zezulu zazizenzela 
kuDubazana owayesaphila, ezwa ubuhlungu. Lapho izulu 
liduma liqhaqhabula, lalihaqhabula ocabangweni libaneka 
kwamancane. Lathi liyohlangana ishumi lezinsuku 
emizimbeni babezingubo zixhonywe konongekleni. 
Babeqedelwa kakhulu nayindodana kaDubazana 
eyayingabavezeli zinyo ngisho beyincokolisa. Yayibapha 
kuphela amehlo engonyama eyayibabeke umkhusu. 

217 

UThabekhulu okwakumcacela ukuthi lase liphihlizekile 
ithemba lokuthi wayeyobuye aphilisane nomkakhe 
waphuma emsebenzi ngenye imini wedlula ezitolo, 
emakethe nasesilaheni. Wakhithiza eyozixolisela. 
Sebehlezi bexoxa nomkakhe ekhweni, wayelokhu 
ekhononde njalo umkakhe ngokuthi amehlo omyeni 
ayefana nawombulali. 

“Asazi ejele.” Wayebalekisa lawo mehlo ayemceba. 

“Zozwakala Thabekhulu. Angisayikholwa nale 
nsumansumane ongethela yona yokuthi awungilandi 
nje ngoba usafunela uMaZondi indawo. Ngisola 
sengathi nididwe indaba kaDubazana osithunzi sakhe 
sihambisana nawe.” 

Washeshe wavalelisa, watshovoza wayongena 
emotweni esephindela kwakhe eyolindela amathonsi 
abanzi. 

Ekupheleni kwesonto lesithathu alengiswa 
uDubazana, ukushaya komoya owawuthubeleza ehlathini 
elaliphezu komfula uMlazi kwaba yinkinga emakhaleni 
ababakhe emijondolo eyayingalapho. Bahlaba umkhosi 
emaphoyiseni. Azidela amathambo, angena ehlathini 
ayobheka. Ayeyombheka ambuka engasabhekeki. 

KuDubazana amaphoyisa ayelutholile uqwembe 
olwalunemininingwane yakhe. Ngalo ayewulandele njalo 
umkhondo owawuze wawafinyelelisa kwaThabekhulu. 
Ayenele ambikela uMaZondi wazibhonqa kaningi phansi, 
ekhala ebalisa. Ayemfake emotweni wayozibonela 
mathupha emakhazeni kahulumeni imiphumela 
yensebenzo yezandla zabo. Wayeyofa engakukhohlwanga 
ayekubone emakhazeni. 

UThabekhulu owayebuye emsebenzini isililo sesidla 

218 

umunyu kwakhe wagwajaza. Omakhelwane nabanye 
bebandla ababazi indaba kaMxolisi bazingqumuza bethi 
indaba wayeyazi. Iminwe yamkhomba yamnamathela. 

Okwakumudla ngaphakathi uThabekhulu kwamenza 
wazama ukulutha amehlo abantu ngesihe, ethi, 
“Sengizosale sengenzela iNkosi nje bakithi. Nakuba ngazi 
ukuthi anginakukhokhelwa, kepha uma abazali bale 
nsizwa bewabonile nje amathambo engane yabo, ngiyobe 
ngikhokhelwe impela. Ngizodela imoto yami, nobuthongo, 
ngiyobabikela, ngibuye nabo futhi.” 

“Ubudoda yibo lobo Thabekhulu!” Wayetuswa impandla 
yakwaMthimkhulu eyayiwumakhelwane, imbuka ngeso 
elalidlinza. 

UThabekhulu wagcina eyithele umgwaqo imoto eyathi 
itheleka nabakwaDubazana, yayikhala ithayi futhi 
ilanda abakwaZondi eNkumba. Bonke babuthana kulo 
muzi owawunamakhosikazi omakhelwane emabhodweni 
ayezihleba zingalali endleleni. Zazithi lapho ziyoshayeka 
ezigujini zezindlebe zabasemzini nabasekhweni, 
balambelane bodwa. 

Inkonzo yomngcwabo kaDubazana yaba ngoMgqibelo, 
ngehora leshumi esontweni khona eMlazi. Kwakunohide 
lwamabhasi ayeqashwe ngeminikelo yamalungu 
enhlangano ethize yamalungelo esintu. Ngakho–ke, 
endlini yokukhonza eyagcwala yachichima ngesikhashana, 
kwakufunjathwa izibhakela, kukhuzwa iziqubulo, 
kuhutshwa awezombangazwe nawezenkolo. OThabekhulu 
noMaZondi ababengabonaze bamphuphe uDubazana 

219 

engcwatshiswa okwesipheshethwa kanjeya, batshoda 
bevele behwabhekile. 

UBhekizizwe wawulanda–ke umlando wokwazana 
kwabo noDubazana kusukela bebonana emhlanganweni 
owawuseMbalasi, ehlangana naye nasezinkantolo 
ngamacala ezidakamizwa, nasempilweni. “Kunomyalezo 
nokho le nsizwa ewushiyele izwe ngokufa kwayo. 
Umyalezo uthi, nakuba ababusi bazama ukuyingcwaba 
inkinga ngokunigqiba iminyaka eMazambaneni; nakuba 
banithutha bayonifihla ezintabeni nasemaweni, sisondele 
isikhathi lapho amafuku eyoqhumisa okwamakhowe 
phakathi emadolobheni. Njengotwayi obelufihlekile 
seluziveza eminweni yencwasimende, ayovela abe 
yiBhabhiloni.” Inkundla wayishiyela uMfundisi uSokhela 
owayibamba inkonzo kwathula umoya. 

Izinsizwa zakwaboZwelisha ezazizinde zilaphaya, 
oMahambehlala, oMjijeni, oCalaliyaphikwa, oMsobo 
noMasobozela zabambisana ngaye zaphuma nebhokisi. 
Zazithela kuThabekhulu ezamkluluza ngabomvu amehlo 
amthinta isazela wahlengezela izinyembezi. Ewabalekisa 
awakhe ebhokisini azithela kwawomkakhe owayemile 
ekhala, embuka. 

220 

“Xola mkami.” Wazizwa eseshilo. 

Yamehlula impendulo. 

Izingqinamba zajiya emangcwabeni. Umfundisi 
esephathe eyothuli othulini, esebize nezihlobo ukuba 
zizophonsa inhlabathi, uMasobozela wawubhebhezela 
umlilo ngokubuka uSokhela ngayeyigazi amehlo qede 
athi, “Siyezwa Mfundisi ngezethembiso zezwekazi elihle 
elizayo. Ngeshwa, sengathi thina asiseyukulibona uma 
umntakamama enje, eyinkilivane nathi esehluleka 
ukuyichaza. Ubulawe abantu abakhona mhlawumbe lapha 
phakathi kwethu, okumanje nje bachiphiza izinyembezi 
zengwenya.” Wabheka ngakuMaZondi, wakhomba. “Wena 
MaZondi, uzolihlanza ulibeke lapha iqiniso! Usho yona le 
ndoda enihlangene nayo, uzoyikhipha uyibeke lapha!” 

UMazondi wabuna ngaphansi kwetshali ayegubuzele 
ngalo. UThabekhulu washwabana ensudini emnyama. 
Waqalaza emuva kwathi akathi galo yephuka. Wazikhuza 
esaba amehlo abantu. Ngeshwa labo futhi, kanye kanye 
amehlo abo ahlangana nakaNkosana ayengawengwe. 
Baluhlafuna balugwinya ubala. 

“Konke asisale sesikubeka eNkosini!” Wayeshweleza 
uMfundisi ethalaza eminye imigodi eyayihlala isimbiwe 
kula mangcwaba ayaziwa ngelaseSeventini. 

UMazondi wathi uyayibamba ngesasinedumbe 
yachitheka yonke inhlabathi. Wagcina ephonse ize. 
UThabekhulu wachilizwa esewela emgodini. Amakhanda 
ayezululekiswa yinzululwane. Balandela nabanye, 
noMaDlamini, bayiphonsa bafulathela nezinyembezi. 
Kwaqalwa kwagqitshwa. Ngesikhathi inhlabathi ikhala 
phezu kwebhokisi, yakhala nasezindenini zezinhliziyo 
zoMjijeni noCalaliyaphikwa nabanye. 

“Ngeke Nzima! Ngeke Khondlo! Uma baba singase 

221 

sibukelele umfowethu egqitshwa yedwa, basale ababulali 
bekhona, ngabe awuzele zinsizwa mfo kaKhalalempi,” 
kusho uMjijeni eyeka ukugqiba, ema nehalavu. “Phakathi 
nawe mka mfowethu ukuze uzwe ukuthi kunjani 
ukugqitshwa!” Wayesemdumele, wamdonsela phakathi. 
Wehla nenhlabathi uMaZondi wakhala nayo phezu 
kwebhokisi. 

“Nawe phakathi!” Wamkhomba kanye 
uCalaliyaphikwa, wagxala eya kuye. 

Wahlehla uMpanza engasajeqezanga nasemuva. 
“Maye!” Washo ekhalakathela engcwabeni elase limbiwe 
ayehlehlela kulo. 

Ngokuxolisa kweningi, kukhuza nabazali, abhodla 
amadodana akwaDubazana, abadedela oMaZondi 
noMpanza. Bemthuqusana, bexhoshiwe, becwayiza 
bengaqedi, balabhuzela. Baze bayosithela bebukiswa 
okwezoni. Kwasala kuqhutshekwa nomsebenzi, 
wangcwatshwa uDubazana. Kanjalo neyakhe indunduma 
yasala neziningi iyisikhumbuzo. Kwahlakazekwa. 
KwaThabekhulu kwabuyela kuphela unina kaMaZondi 
owayephelezela izingane. 

222 


17 


NTAMBAMA ngemuva kwezigigaba zasemangcwabeni, 
imoto yema phezu kolwandle eSiphingo. Bahlala 
bawabuka amagagasi evuka indlobane eba bulawu 
buphehlwa. Iminjunju yobuhlungu enhliziyweni 
kaThabekhulu yayinezelelwa nayizinyembezi 
zikaMaZondi. 

Ngezwi elalivevezela uThabekhulu wathi, “Noma 
ngilele, angikaze ngiziphuphe ngizibone ngisemahlazweni 
nasemachilweni anje, ngicashele izwe, njengoba senza, 
ngoba ngiwumbulali. Nami, mhla ngiqala ukunibona 
bakwaDubazana ngangithi ngiyasiza. Namuhla kepha 
sengiwumbulali, ngiyafunwa, ngibalekele umuzi wami 
kwawona osubhidlikile.” Lwaduma ulwandle lwatheleka 
emotweni. Phezu kwalolo lulaka, izinyoni ezimhloshana, 
amavubu andiza phezu kwalo. Nomkhumbi owawuntanta 
phakathi wabonakala luvinjwana ofasimbeni lwalo. 

Ebambe ukumpongoloza emotweni uMaZondi, 
waqhumuka wakhala. 

“Iphutha okungafanele ulenze MaZondi elokuthi uma 
sekunje uzisole, uzibhixe ngokuzethwesa icala lokuthi 
mhlawumbe kunje nje ngoba kunguwena owangilinga. Neze 
neze, awuzange ungilinge. Isimo sempilo esisihlanganisile 
sisibeke esimweni esikuzo.” 

“Ungcono wena mntanomuntu. Nakuba umkhumbi 
ukucwilela usenaye umaqondana osenokuxolisa kuye 
akuxolele. Okwami okwezandla. Sengiyoxolisa ngale 
kokufa uma sisahlangana. Ukusuka manje Nkosi yami 

223  

angazi ngingokabani?” Wavala amehlo wasidinda. 

“Nalowo mshado angiboni ukuthi ungaba yimpumelelo. 
Njengoba nawe usho nje, ngeke ungithathe ngothando 
kepha ngephuzu lokwenzekile. Nomkakho angifisi 
anyathele emalahleni ebenginyathela kuwo okungabi 
namuzi. Naphezu kwakho konke lokho, iqiniso nje 
elimsulwa ukuthi asithandani, futhi asikaze siqomane. 
Nokwasehlela kwaba yisehlo nje sangalolo suku. 

“Yise kaMxolisi, ngicela ungithathe ungiphuthumise 
kwethu lapho ngizalwa khona. Kungcono bayongibulalela 
khona kunokuba ngizoba yisidumbu esiyinkinga 
emzini wakho. Nawe uzibonele ukuthi abafowethu 
bakwaDubazana banjani. Siyabhubha phela manje.” 

Kwaze kwaswelela bedidekile, bexoxa ingxoxo 
eyayingahlangani. Ukuhlwa kwabaqoqa, yasuka yatotoba 
imoto isiphindela kwaThabekhulu. Bafika khona, 
basinga emnyameni imoto beyicishile. Kwakumnyama 
phandle, kungabonakali mfanekiso wamuntu. Endlini 
kwakukhanya. Yanyonyoba imoto, yangena. Wehla 
umninimuzi wayongqongqozisa okwesoka emzini 
wakhe. UMaMbhele, unina kaMaZondi waphendula, 
wazichaza noThabekhulu ehleba. Wamvulela, wangena 
wabuza ukuthi kwakuphephile yini. Nakuba uMaMbhele 
wayengenasiqiniseko sokuphepha kepha abakwaDubazana 
babephume emngcwabeni bashaya bachitha ababe 
besedlula lapha. Nakudla okwakukade kuphekelwe 
abantu, kwakugcwele amabhodwe ekhishini, kungabange 
kusedlula muntu. Wayifaka egalaji imoto, behla 
noMaZondi bangena bezobhekana namaqiniso empilo. 

“Namakhosikazi abengiphelezele ngiwakhululile 

224 

bantabami ngathi awahambe ngoba bengilambele ithuba 
lokuxoxa nani,” kuhleba uMaMbhele egone uMxolisi, 
endlini yokuphumula. “Ake ningilandise nje ukusuka 
nokuhlala kwendaba. Kwenzenjani?” 

Kwabhuduzelwa kuqoqwa, kulayishwa. Kuqathaka 
izinyembezi kugogo wabantwana, endodakazini 
nakubazukulu, yaphuma ngomnyama imoto yazifuna 
lapho zazingakhona izintaba zangakubo kaMaZondi, 
oNomandamfu nomfula uMkhomazi ogcwala ngomoya, 
nePholela. 

* * * 

UMaZondi wayesahlala ehluneme. Wayedidwa 
yizinkulumo zabantu. Isigodi sonke sasibingelelana 
ngendaba yakhe — intombi kamasibanibani eyayibulele 
indoda eThekwini. Wayethathwa njengomuntu 
owayeyisibonelo esibi entsheni yendawo. 

Wayedikibaliswe ukuhlupheka nendlala, nezingane 
belala bevuka ngamanzi. Ngokufa kukaDubazana 
nokubaleka kwabo eMlazi nezingane unyaka uphakathi, 
wawuphele zingasafundi. Wawuqale omusha wabhukula 
unina eyobabhalisa esikoleni. Yayibe yinye, zambili 
izinyanga befunda, wadideka waphela uNkosana, 
wamadolonzima ukuya. Wagcina ezihlalele phansi 

225 

nobujaka ayeyibo. Usizi lwalungasamhlafuni, lwase 
lumququda. Wayedangaliswe uNkosana owayesehlala 
ethule, ebhocobele. Kwakwala noma ethi uyamncokolisa, 
asimze azidle izindebe, amncishe amehlo. Ingqondo yakhe 
yayisihlala ididizela, yethukela, yethuswa yizithunzi 
zikaDubazana ayezibona emini nasebusuku. Wayengabuthi 
quthu ubuthongo amaphupho. Umfanekiso womyeni 
wawulokhu wathi bhade engqondweni ewubhambalala 
phansi. Nalapho sebelekelelana bemlengisa, 
kwacaca kwathi bha. Okwakuyinkinga kakhulu kuye 
eseNkumba, nakuThabekhulu engale kwezintaba, phezu 
koThungulu, kwakuwukhanyikhanyi owawuphume 
nabo ehlathini, wabazungeza sebengasemotweni, baze 
bawuphunga bobabili. Nakalokho wawusabazungeza, 
imini nobusuku behlala bechitha izandla bephunga ize. 
Wayekhala kuze kuse exolisa kuDubazana. Okwase 
kumehlula kunakho konke yindlala, ukoma nokuqaleka. 
Wayelambile, elambele uthando. Wayomile, omele 
izwi elingamanzi enduduzo. Wayeqalekile, eqalekele 
ayezoshiyelana naye ngomlilo wezifuba owawulanguka 
ubashisa. Owakhe wezifuba ayengake ahlebe naye 
kumbe idambe imbuthuma yenhliziyo wayeyedwa. 
KwakunguThabekhulu qhwaba. Kwakungelona uthando 
olwalumkhumbuza uThabekhulu, kepha kwase kuya 
njengesisho samaNgisi lapho ethi, “Izinyoni ezifanayo 
zindiza ndawonye.” 

226 

njani. Ngisho esengena ngaphakathi kwezindonga zawo 
kwakuba sengathi wayengena emakhazeni ayenesidumbu 
sikaDubazana. Umbhede wakhe, yize kwakungowezimali 
ezishisiwe, ewendlala izindwangu ezazizinhle zivutha 
zithi bhe, wayethi uma esengena kuwo, kube sengathi 

Umkakhe wayesasebenza, ewumdayisi kwesinye 
sezitolo zengqephu ephambili edolobheni. Wayesaqasha 
mzini thize esigcemeni esasikude nakwakhe, khona 
eMlazi. Kwakuqasha lokhu kwakuyenza inhliziyo 
kaThabekhulu ihlale yaba nesilokozane esasingapheli 
ngezingane zakhe ezazihlala ekamelweni nonina. 
Nazo zase zamesabela kude ngokuzwa elokubulala. 
Nomoya wakhe wazama ukuthola umthunzi nophahla 
enhliziyweni kaMaDlamini, kepha wafica sekwaba 
nameva okuphoxeka. Wase washa nomthombo wamanzi 
ayewomele okucisha amalangabi enhliziyo. Umkakhe 
wayemtinyela ngentshumayelo yesono sokubulala ayethi 
sasingasoze sathethelelwa. Ngokumesabisa ngalelo, 
wamesaba naye, wahambela kude naye okwelanga 
lasebusika. 

NgoMgqibelo thize, emini yantambama, ezihlalele 
yedwa endlini uThabekhulu, ezibukela ezemidlalo 
kumabonwakude, wabona ngoyise nonina sebetheleka 
ngemoto yabo entsha ababesanda kuyithenga. Nakuba 
wababona kwathi akababalekele, kepha ayesemphelele 
nasozwaneni amenza wahlala kusofa sengathi 
wayebanjwe yinomfi. Uyise owayenethambo njengayo 
indodana, eyingengelezi ekhanyayo, eqatha, waba 
mude emnyango, engqongqoza. Yasukuma indodana, 
yabhucabhuca izandla ibulawa amahloni, ithi abangene. 
Bangena. Unina uMaMgobhozi owayengakhulile kangako, 
empofu, eshaye isiketi nebhantshi okwakuluhlaza 

227 

sasibhakabhaka, wahlala wayibuka indodana qede 
amehlo acweba izinyembezi. Kwabingelelwana qede 
abazali abachitha sikhathi. UThabizolo bambuza 
uMaDlamini nezingane, oThabethule noThabisile. 
UThabizolo wabika imibiba, wabika ibuzi. 

“Impendula mntanami engephule umoya,” unina 
wayesho echiphiza izinyembezi, evula isikhwama 
ayesiphethe, ebuya nencwadi eyayibhalwe yisandla 
sikaMaDlamini, “ethi wena usumxoshile umkakho 
wazihlalela nomfelokazi othe eqambe eshonelwa 
wayesevele egone umzukulu. Kunensolo neyokuthi 
indoda ikobandayo nje ihambele ezandleni zakho. 
Mntanami, uyazi ukuthi eMnambithi abantu 
basihlonipha kangakanani, nokuthi balindele nenzalo 
yethu ukuba ibe yisibonelo esihle ezweni njengoba 
besifundisa isizwe sobabili. Ungasithela kanjani kodwa 
ngechilo lokukhipha umphefumulo kaNkulunkulu 
esidalweni asikhonzile esiwumfanekiso wakhe?” 

Amehlo kaThabizolo akhama, waliphika wema 

228 

ngentaba elokubulala. Wenaba nodaba, eyichaza 
ukusuka nokuhlala eyokubonana nokuhlalisana 
nabakwaDubazana. Wasivuma isehlo esasibehlele 
ngokuzalwa kukaMxolisi. Wagcizelela nokuthi babeze 
bametha ngoMxolisi nje ngoba bezishaya emoyeni, 
bexolisa becela intethelelo. 

Yalidukuza ilokishi imoto, uThabizolo elokhu 
eyikhombe ngapha nangapha. Wagcina eyikhombe 
egcekeni lomuzi owawumakamelomane, ungawazi upende, 
negceke lakhona lesabeka. Wawungeminye eyayibhekene 
nemijondolo, umniniwo azithathela impesheni wawushiya 
nendodana eyayiwuqashise wonke. Yona yayizidlela 
ugavini ilala ingasaboni ngisho emehlweni efukwaneni 
lomjondolo eyayiwakhe khona egcekeni. 

Bangqongqoza, edaningilumu bavulelwa yinkosikazi 
eyayingangothi lokuvungula, igqoke isiketshana nejezana 
okwakumnyama, kuphuphaphuphile. Yababuza ukuthi 
babekhala ngobani, bayitshela. Yathi abedlule khona 
ekamelweni eyayiliqashile bayongena kwelincane 
elalihlala uMaDlamini. Bangena, bedlula kungekho 
ngisho indawo yokufaka unyawo. Kwakugcwele 
amantombazane ayesekhulile, egone abazukulu 
bale nkosikazi nendoda eyayihlezi phezu kombhede 
ilinganisene nawo. Yayibeke amabhodlela kabhiya 
etafulaneni elaliphambi kwabo. Yababuka indoda ngeziqu 
zamehlo ibona ingqephu ababeyishayile. Yabahola 
inkosikazi ephasijini, yaye yabakhombisa umnyango 

229 

wekamelo elincane eyangqongqoza kuwo qede savuleka 
isivalo, kwavela ubuso bukaMaDlamini. 

“Bandla, Nkosi yami, ningivakashela ngiwubani kodwa 
baba nomama?” Wabheka ekamelweni akaze ayibona 
indawo ayezobahlalisa kuyo. Kwakukhona umbhede, 
ngenhla kwawo kunekhabeshana elalithi alilingane 
nawo. Phezu kwalo kwakulele iBhayibheli. Odongeni 
olwalungasemnyango kwakumi itafula elalilayishe 
amabhodwe, izitsha nephulamastofu. 

Wabangenisa. Wasukuma uThabisile, wabaqhelela 
bahlala bonke embhedeni. Kwabingelelwana, 
kwabuzwana impilo. Impendulo kaMaDlamini kwaba 
yizinyembezi. Nendodakazi yabo eyayikhulile, impofu, 
ibalande bobabili yampheleka unina. Kwezwela 
nakuninazala, zaqathaka. 

“Angithandi ukukubona mntanomntanami ukhala 
kanje. Awuthathe lesi sikhiye uyozihlalela emotweni 
kamkhulu sisaxoxa.” Umkhulu wakhe wamnika 
uThabisile, waphuma evale amehlo. 

“Bantabami, kuhle ngoba nizibonela nina ukuthi le 
mpilo esiphilwa umuzi wenu iqonde kusiphi isibhicongo. 
Uma kunje–ke, malokazana, nilale kanjani nonke 
nabantwana?” 

“O, hhe, baba, siyazama.” UMaDlamini wayesho 
ecikica amehlo. “Mina nendodakazi silala embhedeni, 
indodana yona ilale lapha phansi.” Wakhomba. 

“Eyami indodana iphenduka kankulungwane igunquza 
yodwa endlini eyikhaya lenu nonke. Nokho–ke, namuhla 
angize ngamacala. Kuphela nje malokazana sizocela 
ukuba ube nathi laphaya kwakho ngomuso sihlanganise 

230 

amakhanda sonke nomlingani nezingane zakwenu 
esesiphuma kubo manje. Nabo bavumile ukuba sibalande 
kusa ngomuso.” 

Sebephuma bedlula ekhishini nalo elaligcwele, 
kuqashiwe. Embhedeni omfishane wezinsimbi 
kwakuhlezi indoda eyayimnyama suce, imfishane, 
imboqwana, imehlwabomvu, ingangothi. Yayiphefumula 
sengathi yayibanjwe yiphika. Yayinamashumi 
ayisithupha eminyaka. Eceleni kwayo kwakuhlezi 
intombazane eyayiminyaka iyishumi nesishiyagalombili, 
nayo yomelele, imboqwana, idonse amehlo. Yayigone 
udwamba lomfana owayeneminyaka emihlanu, ehlubule. 
Yayimkhulelwe ineminyaka eyishumi nantathu, khona 
emijondolo eyayingaphesheya lapho okwakubanjwe khona 
oMakhosazana ngendlela efanayo nayo. Indoda lena 
uMsulele Mbanjwa yayiyicoshe ingane le isakhulelwe, 
iyintandane, abazali bayo babhuqwa ngenhlamvu, ibuka. 
Yayisiwumasihlalisane wayo. Okwakungaqondakali 
kahle ukuthi igciwane lengculaza babelicoshephi bonke. 
Okwakuyiqiniso elimsulwa ukuthi njengoba laligcaluza 
egazini labo bobathathu, lase lingenele namakhosikazi 
amabili ayeyisithembu sikaMbanjwa emakhaya, nabanye 
abaningi ababegcatshwe ngansingo nye ngezinye 
zezinyanga ezazizama ukubelapha. 

Lapho abakwaThabekhulu bedlula, akakucabanganga 
uyise, kepha kwazenzakalela ukuba avele akhiphe 
amashumi amabili amalandi anikele kuMbanjwa. 
Akazange akhulume uMbanjwa. Wawemukela, 
waphakamisa izandla sakukhuleka, wayesekhwehlela 
undendende. Sebengenile emotweni, yaphenduka, zaya 

231 

onina noyise bakaThabizolo besathuthumela. 

Impendulo kwaba ukushaya isikhwehlela nokugwinya 
amathe, kuhambisana nokuziluma ulimi. 

Ngomuso ekuseni laqulwa libomvu elikaThabizolo. 
Inkulumo yoThabizolo nomkakhe yase inohlalwane 
yenziwa uthando olwase lunezisihla namashanda. 
Lwalunezisihla zokuthi uThabizolo uMaZondi 
wayesembiza ngonina womfana, linamashanda okuthi 
wayesebulele, nokusho indoda eyibulalela umuzi wayo. 
Nalapho, nakuba uThabizolo wayeliphika elokubulala, 
waxolisa waze wahlanganisa izandla esifubeni 
ngelengane. Kumnyama kunjalo, baciciyela abazali waze 
wathamba uMaDlamini. Wethembisa ukubuyela kumyeni 
ukuze bazame ukuphemba busha, bavuthele umlotha, 
inqobo nje uma bobabili babezokhombisana ngezincwadi 
zodokotela ukuthi babemsulwa egciwaneni lengculaza. 

“Akusho wena mntanami,” kusho uyisezala, “kepha 
kusho izikhathi nempilo yabantu baso.” 

Kwagcinwa kwehlukenwe. OThabekhulu nomkakhe 
baphindela eMnambithi benethemba lokuvuka komuzi 
wabantababo phezu kwalolo ngabazane lwegciwane. 

Esebuzwe kahle ubuhlungu bokugunquza yedwa 

endlini uThabekhulu, wavukela kwadokotela, wafike 

wathathwa igazi. Wacelwa ukuba abuye ngosuku 
oluthile azokuzwa imiphumela. Waphindela amaphaphu 
ephezulu. Wayemsulwa. Wabuyela kwakhe emagange, 

ezofike athi qu, edlulele edolobheni kumkakhe 

eyomkhombisa ukuthi wayephila njengenhlanzi 

emanzini. Efika kwakhe imoto akayifakanga ngisho 

232 

egaraji. Wangena endlini. Esavule iwadilobhu ebheka 
okungcono ayengase akugqoke, wezwa sengathi kukhona 
okwakunyakaza phandle egcekeni elalingemuva. 
Waqhawuzela, wavula umnyango wasekhishini. Wethuka 
waqikileka sengathi wayebanjwe wugesi, wahlahla 
awesikhova. Wayebona uMaZondi nendodakazi yakhe 
uMakhosazana behlezi phezu kwamabhokisi amabhodlela 
kanamanethi, bobabili begone amadodana abo oMxolisi 
noSibonelo. Bembona ethuka engaswabuluki, nabo 
bambuka ngawabo bedideke bandwaza. 

OMaZondi nendodakazi base bagqunqa bamnyama 
suce, ikade ibazuka indawo yasemakhaya nentuthu 
bengasayejwayele. Amazinyo abawaveza akubange 
kusacaca noma kwakungawokumamatheka noma 
kwakungawokunyewuka yini. Bazinyakazisa izingane 
abase bezigone zaze zalala, bazimisa. Bazidonsa 
zinwabuluka bangena nazo endlini. UThabekhulu 
esavala umnyango wasekhishini, bona bedlulela endlini 
yokuphumula angena kuyo uMaZondi kwakude ukuba 
ahlale phansi. Umfanekiso womyeni wakhe ethe ja, phansi, 
wawumbuyela unjengoba wawunjalo. 

“Nk, Nkosi yami!” Washo lawo nje wahlala 
esenamahloni omntanakhe owayembuka emangele. 
Wangena noThabekhulu, wahlala kusofa owawubhekene 
nayehlezi kuwo. Beqala ngqa ukubonana kusukela 
ngosuku lomngcwabo kaDubazana, babukana 
ngezinhlansi zamehlo ayebanekisa okukakhanyikhanyi 
lowo. Wababingelela ngesizotha somuntu eqala 
ukumbona nokumbingelela umfelokazi selokhu 
ashonelwa. Kwabuzwana impilo. 

“Akukho mpilo etheni lapha Thabekhulu. Ungibona 

233 

ngilapha nje, ngilethe oMakhosazana nomntwana 
esibhedlela. Umntanomntanami njengoba umbona 
ethambe enje, akamnandi neze egazini.” Waphunga 
ukhanyikhanyi. 

“Uphi kodwa uMaDlamini, akazukusishaya nje esibona 
sesigcwele umuzi wakhe?” 

Wamchazela uThabekhulu ukuthi nakalokho umkakhe 
wayengakabuyi. 

“Nami Thabekhulu sebenele bangenzela usiko 
ekhaya, bangigeza, ngahlala nezingane ngizibuka 
zibhuquziswa yindlala, ngaze ngabona ukuthi alikho 
elinye ikhambi ngaphandle kokubuyela eThekwini 
ngizofuna umsebenzi. Engicela–ke ukuba mntanomuntu 
ungisize ungibhekele lapho ongase ungifihlise khona 
ikhanda. Noma kusehhokweni lezinkukhu, noma 
egoqweni noma kungaba sesithumbanjeni nje kulungile. 
Ungibekele nendlebe lapho kuqashwa khona.” Wambuka 
wamkhophozelela. Kwaqala olulodwa unyembezi, 
lwageleza ngesineke anduba luphelekwe olunye. 
Wambuka wadabuka uThabekhulu, wayesephunga 
ukhanyikhanyi. 

“Umfana wakho lona omunye, uNkosana, 
nimshiyephi?” 

“UNkosana simshiye ngoba singasasiboni isizathu 
sokumletha lapha eThekwini njengoba umntanami 
usaphenduka imbodla nje engasafundi.” Wakhala kakhulu. 

234 

UThabekhulu kwakungumuntu wokuqala ayengase 
amkhalele enethemba lokuthi wayengase amzwele 
njengoba emakhaya wayethi uyalubika usizi, abhinqwe 
ngomzenzisi owayebulale indoda. Uzwelo, uthando, 
nokunakwa nokududuzwa wayesekomele emizweni 
nasemphefumulweni. 

“Asale nobani uMakhosazana mntanabantu ngoba 
phela akuphephile lapha?” 

“Njengoba sengike ngakuchazela, kuphephile impela. 
Yitshele nje kuphela ingane ukuthi sisaya esitolo.” 

“Ngizoke ngiqale ngigeze nami. Ngijulukile, kade 
sihamba.” 

Wasukuma waqalaza imithwalo yabo. Kwaba yila 
ebonayo ukuthi babeyikhohlwe phandle. Waphuma 
wayilanda. Wangena ebhavini, wageza, washaya ezakhe. 
Zaziseyizo ayezithengelwe uDubazana, zimthunaza nje 
kuphela ngokuthi zazilengiswa ukwehla komzimba. 
Esemtshelile uMakhosazana ukuthi babesaya esitolo, 
baphuma belandelana. UThabekhulu wamvulela isivalo 
semoto, wangena. Yaphuma yanyonyoba, zikhalela phansi 
izingoma. Yabashiya omakhelwane ababengonondaba 
bebambelele okhalo, emadandeni noma beqhwebana, 
okukanye bevakashelana bayoshonisa ilanga ngokuzixoxa 
nokuzinonga. 

Yalishiya ilokishi yaphikelela edolobheni. Yahahalaza 
phezu kolwandle yaye yayongena edolobheni eMhlanga. 
Yema phambi kwehhotela lakhona elaliphambili, 
iCabana. Wehla, wamvulela, balinganisana emkhombisa 
iminyango yakhona ababezongena ngayo. Bangena 
ebucwazicwazini, bedlulela endlini yokudlela lapho 

235 

uThabekhulu amkhombisa khona izihlalo. Bahlala 
babonisana emoyeni owawupholile. Intokazi yomlungu 
eyayishaye ezokuweta yeza kubo, yabingelela, yabuza 
ababengakuthanda. Walifaka uThabekhulu i–oda 
leziminzi, lapho okwakuthiwa umuntu uzitika kukhathale 
izinyo, kukhononde ithumbu. Umuntu engadekelwa, 
ezibonela, namapuleti nazo zonke izimfanelo zokudla 
ziphambi kwabo, zathelwa zayekwa kwamaziqokele. 
Kwakuwukuthatha ipuleti, uzidikele, noma ukhombe 
okuthandayo, iziteki, inyama epholile, njalo njalo, 
ugebhulelwe amaqa. 

“Kanti, ngale nje bandla Dubaz… njalo Thabekhulu, 
kwemicabango ngokwenzeka, nendawo efana nalena 
esikuyo namuhla ngiqala ngqa ukungena kuyo empilweni 
yami. Mina indlu engiyaziyo kuphela eyasemakhaya, 
eyaselokishini emakamelo mane ebesiqasha kuzo, kanye 
neyasemjondolo. Angikaze ngilubhade endaweni enje, 
ngisho nokulunguza ngakuyo.” 

Wambekela isineke uThabekhulu ezama ukuba ingqondo 
yakhe ikhululeke ekwesabeni okwakumkhungethe. 

236 

Wamtotobisa bandla nakulokho kwesaba kwakhe ngisho 
ukuhlafuna phambi kwabelungu. Wayedla eshalaza, 
nomlomo ewesula njalo. Okwakungamkhululekisi 
du, ukuthi kuleli hholo lendlu yokudlela 
kwakungenamfanekiso womunye omnyama njengabo 
owayezokudla ngaphandle kwabo. Ababefana nabo 
kwakungababesezimbizeni, nabasizi babo, kanye noweta, 
nabaphaki. Waze wakhululeka ngokuhamba kwabelungu 
ababeseduze kwabo, nasehholo kusala idlanzana elalithe 
gqwa, gqwa lapha nalaphaya. Wakwazi nokusukuma 
ayocela impinda. 

“Nina kaMxolisi.” 

“Yebo Thabekhulu.” 

“Namhlanje ngicela ungitshele futhi igama lakwenu.” 

UMaZondi wambuka kancane, wayesebuza ethi, 
“Ngoba?” 

“Uma usungitshelile ngizokuchazela.” 

“Hhayi–ke, kulungile, noma ngingasejwayele nje 
ukubizwa ngalo. NginguThuleleni.” 

“Mina nginguThabizolo.” 

‘Ngiyalikhumbula, nakuba ngingasoze 
ngalisebenzisa. Ekhaya ngafundiswa ukuthi umuntu 
wesilisa esesinengane naye angombiza ngebizo 
lengane yokuqala yethu. Nokho–ke, ngoba libizeka 
kamnandi ake ngicele ukulizama nokulinambitha 
kanye nje.” Laphephezela iduku ekhanda embuka 
elindele impendulo. 

“Libize.” 

Wabala izinhlamvu ethi “Tha–bi–zo–lo. Abazali 

237 

bakuqamba lona walilandela.” 

“Ngoba selokhu wahlangana nami ukwethaba kuwe 
nomuzi wakho sekungokwayizolo.” 

“Uma kunjalo, uwena ozokwenza ukuthokoza 
kwayizolo kube ngokwanamuhla nangomuso.” 

Wakhophoza uMaZondi, akangazi ngempela ukuthi 
wayezophendula athini. Wambangcaza ethi, “Kodwa 
Nkosi yami ngoba uganiwe nje, nomkakho ngiyamazi?” 

“Umshado kubantu ababili kufanele uthi noma uke 
wahlatshwa yisiqubu sokugula, uxhegule. Akufuneki 
uquleke umlibe.” 

Ebusweni uMaZondi wezwa eshaywa elalipholile 
ihelehele lasolwandle, ezibilini kwashweza kwamancane. 
Phezu kwetshe, ezihlabathini zolwandle, babambelana 
eduze, bangana phezu kwezethembiso zokuba abangani 
nezithandani emshikashikeni wothando nempilo. 
Nalapho sebesukuma, bagaxana. Labashaya ihelehele 
lasolwandle lisiphephetha kancane isiketi neduku 
lasekhanda likaMaZondi. 

Imoto yawubamba umgwaqo owawuphinda 
kwaThabekhulu ivungazela umculo owawupholile. 
Babengakhulumi isikhathi esiningi, izingqondo umculo 
ziwusheba nonembeza. Bafika ekhaya, bazindezindela 
besindwa ukuvula umnyango wekamelo likaMaDlamini. 
Ekugcineni wangena unina kaMxolisi noyise kaMxolisi 
ngokokuqala ngqa, bethandana. 

“Ekabani le ncwadi kadokotela?” Wayebuza 
uMaZondi emile eyibuka iphezu kwekhabethe lezingubo 
elalizibukokazi. 

“Eyami.” 
“Ngoba isanda kubhalwa nje?” 


238 

“Impela. Bengisaye kodokotela ngithi ake bangihlole 
nje wonke umzimba. Hhayi–ke, njengoba uyibona nje, 
isho ukuthi ngimsulwa nasegciwaneni lengculaza.” 

Sakuncokola uThabekhulu wathi, “Esinalo thina 
igciwane elengculaza yenhliziyo.” 

Isixhwala esasiwumshado woMaDlamini 
noThabekhulu okwakugingqika izincwadi zodokotela 
emakhabetheni nje ngoba kuzanywa ukuba selashwe, 
ekugcineni sabhabhalala, kwasala umndondo. 

239 


18 


iNtUthU eyayikade ishunqa iminyaka, ivuthelwa, 

yagqamuka amalangabi alanguka abhadlisa izwe lonke. 
Imithetho eyayikade ingamaketanga ayevalele isizwe 
ezindaweni ezazibizwa ngezabelo yagqabuka. Abantu 
batheleka okwezikhukhula emadolobheni qede kwaqhibuka 
inkowankowane yamadlangala ayewumlahlathemba. 

Efiphele amathemba, abantu sebephenduke inhlanganisela 

yendikibalo nenzondo, baqembukelana. Owayengenatho 
nowayenomnotho walumela komunye. Lwabadida 
usizi abantu baba maqembuqembu ezombangazwe 
ababengaqondi migomo namithethosisekelo yawo. 
Bangqubuzana, izwe labuswa ngobomvu tebhu umbala 
womlilo negazi. Awubonaze usizwe esinjeya nesingakaya 
isililo! Sibambene isizwe, sibhoxa sishelela egazini, 
singqongqa emalangabini, isisi sabosi nesomantshu 
samangala nakuMvelinqangi. Ingomuso laphenduka 
umlotha, nezingane zawohlokela enqwabeni yezinkubela 
ngengqondo ezazizokhubaza ikusasa lezizukulwane 
ezazizolandela. Sekunje, ithemba labe selibekwa 
emahlombe ezitha zenqubo ezazikade ziyilwisa ngolaka 
lwamalaka nakwezaziyibhodlele umlilo wamabhosho. 

OMaZondi noThabekhulu basibuka lesi simo 

esasibuhlungu baso babebuzwa emizweni. Bafisa 

ukuxolisa emphakathini ngokuwusebenzela. Bazimisela 
ngokubhukula baqale izahluko ezintsha zempilo lapho 
impilo yayingaseyukuba ngeyabo, isiyoba ngeyesizwe. 

“Yize nathi sibhoxile emaxhaphozini empilo endala, 

240 

asikhumbule, sixolise kuDubazana ngokusebenzela 
uxolo” Wakhala wazesula uMaZondi. “MntakaMpanza, 
asicele neNkosi isiphe amandla. Asibe mndenimunye 
nesizukulwane esisha ngezinhliziyo esizokuba yibhuloho 
loxolo phakathi komgwaqo omdala womusi nomusha 
womusa.” Bawa ngamadolo bakhuleka. 

“Njengoba sengichazile, Mfundisi, asibonaze sithandane. 
Laxhoshwa libhekile. Kwathi kunjalo, umyeni wakhe 
waboshelwa ukudayisa izidakamizwa, wadonsa iminyaka. 
Ngokuboshwa inhliziyo yakhe yephukile ngomkakhe, 
mhlawumbe wathi nalapho esekhululwa, akafisa ukufika 
kwami abone egone leyo ngane. Mfundisi, wazibulala.” 

UMfundisi uLangalamalanga Langa, owayeyindoda 
eyayisiqinile, enethambo eqatha, empofu, enonwele, 
nentshebe icwalwe kahle, wababuka ngezibuko. 
Wazikhipha wazesula, wazibuyisela wababuka. 

“Wazibulala kanjani?’ 

“Watholwa elenga esihlahleni, phezu komfula uMlazi.” 

“I!” Waquma uMfundisi, wabambelela esihlathini. 

241 

Zacweba nakuMaZondi, waphihlika wakhala. 
“Umkami,” Kwakuqhuba uThabekhulu, ‘kuyamcasula 

esenengane ethi baba kimi.” 

“Bakithi,” kwakusho uMfundisi, “okumcasulayo ake 
singakubuki ngamehlo ethu, kepha ake sikuthathe, 
sikuphendule, sikubuke ngamehlo akhe. Ake sithi 
okwanehlela kwaba yisehlo esehlela yena noDubazana. 
Ukuba uDubazana usewumfelwa, unomntwana 
kumkakho, umkakho uqobo ushayela uyise womntanakhe 
uDubazana indesheni kuwe ucela ukuba umfihlise 
ikhanda, ubungakwenza?” 

Washaya isikhwehlela uThabekhulu, wabakaza. 

“Uthini mfo kaMpanza?: Wambuza ngomoya ophansi 
uLanga. “Nawe Mfundisi uyasazi isisho esithi ‘Izinkunzi 
ezimbili azikhonyi sibayeni sinye’. Indoda enye, 
njengoDubazana nje, yiyona okufanele izakhele umuzi, 
hhayi ukuba ilindele ukuthi izokwakhelwa ngenye 
indoda, noma ishayelwe indesheni yinkosikazi.” 

“Ngahle ukuba umkakho akanikelanga nangolunci, 
noma akaphonsanga tshe esivivaneni sokwakhiwa kwalo 
muzi wenu?” 

Wacwayiza ecwayizile uMpanza, wagwinya amathe, 
wathi, “Mfundisi, ngathi ngizilahle ngecala, wangichitha 
nawe?” 

“Angikuchithi mfowethu, kepha ngizama ukuba 
ucacelwe ukuthi indlela eya embusweni ongcwele 
weNkosi ayinhlanhlathi. Kuyo akushaywa 
ngezamawuba, kepha ithe qekelele, iyakhanya. 
Thabekhulu, uyakwazi ukungena izulu ngezamawuba? 
Kungukuthi usuphendukela eNkosini ushiya ze le ngane 
eniganene nayo isakuthanda, ikhala ngawe amemeza 
ehlane.” Wabuka uMaZondi wayesembuza ethi, “Ukuba 

242 

ubuwumkaMpanza, ubungavumelana yini nesicelo sakhe 
sokukhoselisa inkosikazi ewunina womntanakhe emzini 
wakho?” 

“Okusho–ke ukuthi ngokwasemhlabeni 
siyathetheleleka isenzo somkakho Thabekhulu?” 

“Uyathetheleleka Mfundisi ngoba ngeke salindela 
ukuba yena yedwa akubekezelele sesivumile sobabili 
ukuthi kungasehlula. Umkami, mfo kaLanga, 
ngiyamthanda, futhi angisoze ngehlukanisa naye 
ngokwami. Uyena ongangifakela isahlukaniso. 
Sengimncengile, ngisazomncenga futhi. Kepha engicela 
Mfundisi ukuba ukuzwisise kahle ukuthi, izinhliziyo 
zethu noMaZondi zilambele umthunzi wokulunga, 
uxolo nentethelelo. Sobabili asiwutholi. Isenzo sethu 
ezinhliziyweni zabantu abaningi ababesazi safana 
nokungcolisela izihlahla ezinomthunzi ebesiphumula 
kuwo. Usibona nje, simanaphanapha, sinukela izwe. 
Njengoba usibona sihambisana nje, akungangoba 
sihlanganiswe yinyama, kepha sibhangqwe umoya 
okhathazekileyo. Enhliziyweni yalo mntwanawabantu 
umoya wami unendawo. Umoya wami olambele 
ukulunga, uyaphakelwa. Umoya wami owomele 
uxolo uyaphuziswa. Inhliziyo ebese ilahle ithemba, 
iyalifumana. Umoya wakhe ungamanzi kimi, uwukudla 
nophahla oluyisiphephelo somphefumulo. Konke lokhu 
kuyahlangana kube uthando olusondeza umphefumulo 
wami kuNkulunkulu. Ukuphuma kwakhe emzimbeni 
kuwukuphuma komphefumulo nokufa kwesidumbu sami 
siphila, siba yingcwaba laphezulu.” 

“Okusho ukuthi uma sesikhuluma iqiniso nje, ukuba 
wawuhlanganiswe ngokomshado wosiko, ubungaganwa 
nawuMaZondi?” 

243 

“Mfundisi, ibutho lamadoda awontanga yethu ngiyaye 
ngithathe ngokuthi lehlukaniswe izigaba ezimbili. 
Elinye elabazingeli, elinye elabavikeli. Elabazingeli 
lithatha izithembu ngoba libesabone muntu wesifazane 
limsukele. Obambekayo limephula intamo liyomdicilela 
ekhaya, libuyele enkundleni liyozingela. Eyami inhliziyo 
eyomvikeli nomsizi. Size sihlwathize emathunzini 
omnyama nje, ngoba ngangithi ngimvikela ebuhlungwini. 
Namanje ngisacela ithuba lokuba sisizane. Ukuphendula 
umbuzo wakho–ke Mfundisi, ukuba kuya ngami, impela 
ngabe ngiyamthatha.” 

“Esikucelayo Mfundisi,” wesula amehlo uThabekhulu, 
“wukunikwa ithuba lokukhonza iNkosi nokuzixolisela 
kuyo ngokuyisebenzela nesizwe sayo. Engqondweni yami 
nginesibonakaliso Mfundisi.” 

“Esithini?” 

“Esithi, nakuba indlela esihlanganisile iyiphutha, 
kepha uma ngingamlahli emaweni njengoba uke washo, 
kodwa iphutha silenza isifundo, sibambana, ukuthula 
komphefumulo sikucela ngqo kowasidala, siyoba 
njengabaphuphayo sesifela emuseni wakhe.” 

Wababuka uMfundisi, wakhipha izibuko wazesula. 
Wazibuyisela, wababuka, wathi, “O, hhe, nakuba 
ngingumalusi, kepha angiyena umahluleli wesizwe 
seNkosi. Uma nizicelela ukungena endlini yakhe, 
ngenani, njengalokhu nayo iNkosi isho ithi, ‘Vumelani 
abantwana beze kimi, ningabenqabeli ngokuba umbuso 
wezulu ungowabanjalo?’ Ngokuzinikela kwezinhliziyo 
zenu iyozithatha izisebenzisele ukuzuza abanye. 
Mhlawumbe ngamandla ayo insebenzo yakho yobuhle 
iphinde ikuhlanganise nomkakho, uwuzuze futhi umusa 

244 

nothando lwakhe.” 

“UmntakaDubazana encwadini ayibhala 
esezozishonela wathi. ‘Emoyeni wami angisafisi lutho 
olunye emhlabeni ngaphandle kokuthula noxolo’. Kwanga 
lokho kuthula noxolo kungaba yifa alishiyela ukudliwa 
yizinhliziyo zethu.” Kwakusho uMaZondi bengena 
emotweni, ziya kakhulu. 

Abachithanga sikhathi. Ukungena ezinhlanganweni 
zokusiza isizwe baqala ngokuba munye nezebandla, 
basungula nezinye sebebambisene noMfundisi. Izikhwama 
zababengasebenzi, bebulawa umphangazane, zasungulwa. 
Abase bekhulile, abanye babo bengondingasithebeni 
bemukeliswa ngesobho nezinye izidlo. Khona ebandleni 
basungula ikwaya yomculo wezokholo eyaqopha namaculo. 
Kwakukhalwa ngawo, seyaziwa. Baphuma bengena nayo 
emabandleni ngamabandla bewanxusa ukuba aphonse 
izandla ezikhwameni ezagcina sezibe yimpumelelo 
kangangokuba azibange zisaba ezebandla elithile, kepha 
sekungezamabandla ahlangene. A, oMaZondi noThabekhulu 
sebemi belinganisene, beyiphakela indlebe ngokudla kwayo, 
babeze bacelwe impinda. 

Esikhathini eside uMaZondi ehla enyuka, ephuma 
engena noDubazana, engenakusebenza ngoba ekhutshazwa 
yimithetho yamapasi nezipesheli, wayeseze wagcina 
esebukeka sasithingathingana nje esasilele inkungu 
ekhanda. Kanti umuntu wayejiyezekile nje, engenakuphonsa 
nasandla empilweni yabo nomyeni, wayeke wahlala 
edeskini waze waphothula ibanga lesishiyagalolunye. 
Babonisana noThabekhulu, wamfunela umsebenzi 
bhange thize aqashwa kulo ewumpheki wetiye. 
Bayishabalalisa inkungu ekhanda, nothuli baluthintitha 
ngokugqugquzelana ngokuba aqhubeke ngokufunda ngasese 

245 

athole isitifiketi sebanga leshumi. Wakwenza lokho, 

Wayenqobe phezu kwezingqinamba uMaZondi. 
Esanda kungena ngakho kodwa nje emsebenzini, abazali 
bakaThabizolo babebuye bagcwala umuzi, banxusa 
indodana ukuba yehlukane naye. Nakubo indodana 
yayichiphize ezimathonsi, yatibula ngeyayizabalaze ngawo 
nakuMfundisi. Bageza izandla, bashingila bahamba. 

Enye yezingqinamba eyayimcabangisa ubusuku 
nemini angaphumi nakhambi, yayinoNkosana. Nakuba 
wayengasafundi, wayekade emthumelela unina 
imali yokumondla. Uma eke wathi uyamvakashela, 
kwakuba sengathi umxoshile ekhaya. Wayebuyela mhla 
ehambile. Wayengasazi nokuthi wayezoxolisa athini. 
Ukuvula nje kwakhe umlomo, kwakuba ukufulathela. 
Wayesethandaze waze wagcina esekhuluma yedwa. 
Muva nje wayesethole umbiko owawuthi iNkosana 
wayenyamalele emakhaya, ebonakele nokho engena 
emathekisini ayephikelele eMgungundlovu. Yase yaphela 
iminyaka emibili ethungathwa engatholwa. 

Nakuba kunjalo, yaphikelela phambili impi yamabutho 
okuthula. OMaZondi noThabekhulu base bebambisene 
namanye amadodana namadodakazi esizwe amnyama 
namhlophe, akhanyayo nangamunwe, njengabanumzane 
oBhekizizwe Zulu, oThisha uDonda, oMfundisi Mbambo 
noPienaar, nabanye abaningi. Impi yabo bayenabisela 
ezikhungweni zokondla izingane ezaziwuvanzi ezitaladini. 
Izizathu zokuba uvanzi kwazo zaziningi njengokuba 

246 

nhlakanhlaka kwazo. Kwakunezazibulawelwe abazali 
bazo emajele ngoba belwa nenqubo yababusi. Ezinye 
zaziyimiphumela yokuhlakazwa kwenkambiso 
yesizwe yinqubo yombuso. Ezinye kwakuyizintandane 
ezazibulawelwe abazali ababebhecwa ngelobumbuka 
nezimpimpi ezimpini zomzabalazo. Kambe abanye befele 
insebenzo yabo. Abanye babebulawelwe imizi, abanye 
izimoto, abanye ububona. Zasungulwa nezikhwama 
zezinye izibhicongo zempilo, njengezababebhuqwa yisifo 
sengculaza nesezintandane zaso, simelwe ikakhulukazi 
uMakhosazana. 

Naphezu kwempumelelo ekutakuleni umphakathi 
osizini, naye uThabekhulu wayenesilokozane sendumalo 
enhliziyweni. Inhlalo yomkakhe ngokuqasha yayimkhubaza 
emoyeni. Nakuba wayesakhosela nezingane emzini 
owawungumazakhele, ungowomfelokazi owayethe thuthu 
kunaye ngeminyaka, wayenesazelo sokuthi uze abe efihla 
ikhanda nje ngoba bona noMaZondi benqwahe nomuzi 
wakhe. Lolu daba base beludingide kaningi noMaZondi 
owayecacelwa yisenzo sabo esasiyiphutha. Emsebenzini 
wayesazama ngisho nokuboleka izimali zokwakha, 
wazithola. Njengokwakuyinhlalayenza emalokishini 
abomdabu, naye wayengalitholi inxiwa. Wayesakhuluma 
nenkampani thize eyayisazoqala ukwakha izindlu 
eyayizozidayisa ngebomvu imali. Babethe besayixoxa 
le ndaba kuwuMgqibelo kusihlwa, kuhushuza umoya 
kaNtulikazi, udosi lokubhidlika komuzi lwatinyela 
lezwela kuThabekhulu. Ucingo lwalukhale lwabelesela. 
Wayelubambe yena uqobo uThabekhulu. Lwalushaywa 

247 

umkakhe owayemkhalela ezimathonsi emnxusa ukuba 
aphuthume, eze kuyena. 

“Umntanami nangu efa! Sebemgwazile uThabethule! 
Nangu nje edindilize phansi. Ngicela uphuthume 
uzomusa esibhedlela angaze angifele!” 

“Yini kodwa, kwenzenjani?” 

“Umntanami nangu efa!” Lwavaleka. 

Kumnyama emehlweni, waphuthaza ubala efuna 
izihluthulelo zemoto. NoMaZondi ethukile wabuza wathi, 
“Kwenzenjani Thabekhulu?” 

“Umntanami uThabethule sebemgwazile! Ingabe 
zikhiye nikuphi ngiphuthume?” Izikhiye ayezifuna 
zazisephaketheni lebhulukwe ayeligqokile. Watatazela, 
wangena emotweni, wayishaya yazula. 

“Wenzeni kodwa umntanami?” Wayebuza uThabekhulu 
ehla egxuma emotweni, isivalo sisala sizishayekela 
sivaleka. Wema dlengelele ezwa ubumayemaye 
kukhuzwa, kuphungwa insizwa eyayiphakamise 
umhebhe owawuconsa igazi, ikhuluma ithukuthele 
ithuthumela ithi, “Ngibafuna bedindilize phansi bobabili 
nengoduso yami! Mina ngiyajuluka ngiyasebenza, 
ngiyalobola, yena unesoka endlini!” 

“Abathandani mntanami!” Kwakukhala unina 
wentombazane emnyameni. 

“Yini engingayethemba uma ingoduso yami ivalelwe 
nensizwa ndlininye? Nasemini laba bantu ngike 
ngibelamele bevalelwe bobabili, bemamathekelana. 
Kade ngangithi hamba lapha, kodwa wenqabe ngoba 
ungehlukane nengoduso yesiphukuphuku!” 

“Njengoba uzwa–ke nje Thabekhulu ukuthi 
umntanami ufelani. Abathandani nakuthandana. Ufela 

248 

ukuthi akanalo ikwabo.” UMaDlamini wayesho isoka 
lentombazane selithe galo yephuka ngokubona iveni 
yamaphoyisa izedlulela ngomgwaqo. “Ngiqukulise yise 
simfake emotweni, simbalekise.” 

“Angabe esasala uThabisile umntanami. Ngeke 
ngisamshiya nina. Akangene emotweni sihambe!” 

“Shaya imoto sihambe yise kaThabethule. 
UThabisile yise naye akekho ekhona. Isihlobo somuzi 
sabhadanywa yisoka lakhe sesikhiphe nesikhali sizama 
ukumgcweleza. Selamthatha layohlala naye kwabo.” 

“Lingalobolile nakulobola kodwa nina?” 

“Kwabonakala ukuthi njengoba singasenamuzi nje, 
kwabo soka yiwona muzi ongcono umntanami ayengase 
abhace kuwo.” 

Wayisusa uThabekhulu imoto, yabamba umgwaqo 
amabombo ebheke esibhedlela. 

“Yaze yabuhlungu inhliziyo yami ngabantabami 
namhlanje. Awusangitsheli nokuthi umntanami 
ukipitile. Usengaze akhulelwe nje ngoba umfana 
ezitholele ifa lezwe,” kusho yena uThabekhulu ejolozele 
umgwaqo emnyameni. 

“Kuba njengoba ubona nje Thabekhulu uma indoda 
isakhohlwe owayo umuzi, isahlenga eyabanye. Ithi 
ihlenga ngapha, kwayo bekuba nhlanga zimuka nomoya. 
NoThabisile lowo okhuluma ngaye ngikhuluma nje 
usevele ukhulelwe. Ingane angayishaya phansi noma 
nini.” 

UThabethule waphaphama esezinxakanxakeni 
zemishini yasesibhedlela. Wayengasophinde asukume 

249 

azimele, noma aphinde eme qingqo, azihambele. 
Wayeseyoba yisigoga sesihlalo esinamasondo, eseyohamba 
ngokududulwa kwaso. 

250 


19 


Wayeshayekile uMaZondi ngokuphelela endle komndeni 
kaDubazana. Wazinikela enkonzweni kangangokuba 
nasemgwaqweni wayethi noma ehamba yedwa ezwakale 
evuma ingoma yokholo. Nomfutho wokholo lwakhe 
wezwakala. Amanye amakhosikazi aze amncengela 
ukuba avume ukuba ngenye yawomthandazo. Wagcina 
evumile. Nokuvuma kwakhe lokho kwaqala impikiswano 
eyacishe yawenza aqembukelana amakhosikazi. Amanye 
ayengavumelani ngokugcotshwa kwakhe esahlala 
kwaThabekhulu. Aludingida amakhosikazi udaba. 

“UThabekhulu akafune kwehlukanisa nomkakhe. 
Nosiko lwesiZulu olungenasehlukaniso luyamvuna. 
UThabekhulu akathandi ukulahla umntanakhe 
ezintabeni. Uyafisa ukuganana noMaZondi. Umthetho 
wesilungu awumvumeli ukuba aganwe engahlukanisile. 
UThabekhulu usezamile ukuphatha eyelobolo kwaZondi 
nakwaDubazana. Kuyo yomibili le mizi abafunwa nalapho 
behambe khona. UMaZondi–ke manje ucela ukungeniswa 
emndenini kaNkulunkulu. Sekukunina–ke bathandazi 
ukuba ninqume mayelana nokuthi niphikisana nosiko, 
nithi uThabekhulu akehlukanise nomkakhe, noma 
nithi ababe yiziboshwa, bashadane phezu komunye 
umshado wesilungu. Kukinina, noma nithi abehlukane, 
ingane ikhule ingenayise, noma niyamvumela abe 
mndeni munye nani emzini kaNkulunkulu onentethelelo 
kwabayicelayo?” Kwakusemhlanganweni wamakhosikazi, 
kubuza umphathi wawo ekulungisa ekuphindelela 

251 

ukuhlala kwezibuko ebusweni bakhe obabumpofu. 

“Impendulo eyiyo ngeyeNkosi esiyilandelayo okwakuthe 
kuqulwa icala lenkosikazi yakuloba emhlabathini eyakusho 
kubamangali. Yathi lowo owayengenasono phakathi 
kwabo wayengaqala ayijukujele ngetshe. Baphuma 
belahlwe yizinhliziyo zabo, iNkosi yathi enkosikazini 
yayingayilahli. Yayiyala ukuba ihambe kepha ingabe 
isona. Ake sizwe kini–ke bathandazi bezwi leNkosi ukuthi 
thina–ke sithini.” 

Iningi lagcina livumelene nokuba agcotshwe. 

Wazishaya zaphelela ezejoyini ezazingamabhantshi 
amhlophe, neziketi ezimnyama. 

Bobabili, uThabekhulu elokhu enyela lokho 
ngokulinyalelwa yindodana isifunda eTheknikhoni 
nokusho noMaZondi edidekile ngokudukelwa eyakhe, 
baqhubeka nemisebenzi yomphakathi sebezizwa 
beyizahluleki kokwakuqondene nabo. 

Kwaze kwathi ngalanga thize, kuwuKhisimusi, 
oMaZondi noThabekhulu bezishayelwa umoya ebhishi, 
bamelamela uNkosana emhlambimunye nezingane 
ezaziwuvanzi edolobheni, nezazinabazali sezithatheka 
njengezazingenabani. Bamcela uxolo, ngenhlanhla 
wavuma. Wayesaba yibhobhodleyana elase lafaka 
amabhulukwe amade, namateki, limadlodlombiya 
ekhanda. Bambingelela, wavuma ebancisha amehlo. 
Ayethi lapho eke ababheka, ahlangana, kube sengathi 
awabo ayekade exhonxwa ngezinsungulo. Kulelo 
thutshana abanika indlebe ngalo, abamncenganga, 
baphose bamguqela phansi ngedolo. Babemncengela 
ukuba abuye bazomfundisa. Nasenhliziyweni 
kaThabekhulu kwakungaba yisishayo esibuhlungu ukuba 

252 

umntakaDubazana aphelele emnyameni wokungafundi 
ngoba nje ashonelwa uyise. 

“Njengoba ekuyala nje umama mfana wami, ukutshela 
iqiniso. Imfundo iyikhona kuqhakaza kwengomuso 
lomuntu.” Wathintitha umoya noThabekhulu ewubona 
ukhanyikhanyi umzungeza. Wathula nje uNkosana 
wababuka emangele. Aduma, abhonga, ahaza, abubula 
amagagasi olwandle. 

UNkosana wagcina evumile ukubuyela ekhaya. Wacela 
ithuba lokuvalelisa kubangane bakhe. 

“Kulungile mkhulu, valelisa kubangani bakho,” kusho 
unina ngelalincenga. “Ubatshele nokuthi abafana nabo 
izinhlangano zethu zibathanda impela. Sethemba ukuthi 
ngelinye ilanga uyosiholela kubo nabo sibasingathe 
ngezandla ezifudumele uthando.” 

Wadeda uNkosana, bema buqamama nabangani bakhe 
bexoxa ngolimi olwaluyisishalambombo. Wabuyela kubo 
abazali. Wacela ukuba bamlinde njengoba wayesayolanda 
izimpahla zakhe. Kwavunyelwana, washishinga 
nomhlambi lowo. Wabashiya onina, balinda kwanethunzi. 
Baze bathi sebelahle nethemba, sebethi bayahamba, 
waqhamuka ephethe uphephabheki owawunezidwejana 
zakhe. 

Kwabacacela ukuthi wayelambe kome umlomo. Bangena 
kwelinye lamahhotela ayeseduze, bamthengela ukudla. 
Nawabo amapuleti bawabiza. Badla engadli yena ewolela, 
edimede ebaklabela ngelokuhlola insimu. 

Wafika kwaThabekhulu uMakhosazana wagxumagxuma 
emthakasela, kuba sengathi wayebuyelwa yizwe 
elalimfele. Ngesikhashana nje ebuyile uNkosana, 

253 

wethuka udadewabo embona engaseNkosana 
ayemejwayele. Nalapho emphakela, wayebibela nje, adle 
aze akhothe amapuleti. Baqala nonina ukuba nezinsolo 
zokuthi kumbe wayedla izidakamizwa. Laphela isonto 
ethukela ubala, ecula engezwakali nokuthi wayethini, 
evungama. 

NezikaMakhosazana izinkinga zazilokhu zabajamela 

njalo. Bamfica ngomunye uMgqibelo kusihlwa ehlezi 

kusofa, elusizana, ebukela umabonwakude ebona 
izintombi emkhosini woMhlanga ziyizintombi. Yena 
wayegone ingane eyayikhala ngoyise. 

“Nginenkinga mama.” 

Unina owayesanda kuhlala eceleni kwakhe wabuza 
wathi, “Nkingani?” 

Inkinga enginayo mama ekaSibonelo. Njalo nje, 
ikakhulukazi njengoba esehlala ngokuxhwala, uhlala 
ekhala ngoyise ethi, ‘Baba’. Sengizibuzabuze kaningi 
ukuthi lo yise engingamazi nakumazi ngizomtholaphi, 
nokuthi lumfanele yini uthando lokukhonjiswa ingane 
yakhe.” 

Zahlengezela kunina, akaze azi ukuthi 
wayezophendula athini. Yaqhubeka indodakazi 
yamkhulula enkingeni yempendulo ngokuthi, “Ngibona 
kufanele ukuba uyise kaSibonelo owangibhaxabula 
ngebhaxa elinameva mina ngimshaye ngokumxhawula 
ngezifudumele uthando. Ngicela ningisize, ningiphelezele, 
sihambe siyomthungatha. Ngifisa simkhombise 

254 

imiphumela yempi yabo okwakungasempi yenkululeko 
eyayiliwa nesitha esiwubandlululo, kepha eyase iyinxeba 
lemikhuba. Mhlawumbe lesi senzo singalekelela 
nasekubaduduzeni abanye abanalesi sifo emjondolo, 
benganakwe nakunakwa, bengelashwa, bengahanjelwa, 
bengavuselelwa muntu.” 

“Konakala okonakala mama. Igqubu alinazithelo 
zenkululeko. Ngemuva kwesibhicongo, ukuze kube 
khona inkululeko nenqubekelaphambili, konke kumele 
kuqale oxolweni. Njengegama lakhe umntanami, 
uSibonelo, ngithanda ukwenza isibonelo kuyise 
ngokumxolela.” 

OMaZondi noThabekhulu bavumelana nombono 
wendodakazi, udaba balwedlulisela kuMfundisi 
nasebandleni. Semukeleka isiphakamiso, athintwa 
namanye amabandla. Ngakho–ke, ngelinye isonto, 
licwathule nasebukhweni bezinja, amabandla 
ayesehlangene asusa izintuli eshaye ujenga eyongena 
emjondolo ababeke bakhosela kuwo oMaZondi. 

Isimangaliso esacaca ngesikhathi kungenwa, 
ukuthi abanye abantu ababehlala elokishini 
elaliwumakhelwane wale mijondolo, empeleni sekuke 
kwaliwa ezibomvu izimpi kubangwa amanzi nezinye 
izakhamuzi ezazincikene nayo, babengayazi impilo 
yakhona. Abanye babengakaze balubhade nakulubhada 
khona. Yingakho nje kukhona abawabona la madlangala 
ayeminyene bakhala ngeBhabhiloni, abanye ngeSodoma 
neGomora. Babodwa abashaywa yingebhe, bafaka 
umoya wokuba kuphindelwe emasontweni. Abefundisi 
bawuhola umshungu, bashaya ingoma, badabula 
phakathi kwezindlu ezazingenamagceke. Izingane 
nabazali, abanye kungabantu ababehloniphekile 

255 

impela, babemi bencike ngezindlu ezazakhiwe ngothayela 
ababegqwalile, ngodaka, ngamakhathoni omqombothi 
nokunye. Lapha nalaphaya kwakumi amaloli amasotsha 
amanye ayehlezi phezulu, ephethe izibhamu, amanye 
enqike ngawo amaloli, ebukeka elahle ithemba, 
edangele. Impi yayikade yayibambana emijondolo. 
Ukudideka kwesintu kwakusixabanisa sodwa, sesibizana 
ngezinhlangano zombusazwe ezazalana, sesibhubhisana. 

Phihli, yabakhalisa ezimathonsi abanye imiphumela 
yenqubo yombuso. Bathatha ihubo oMaZondi 
noThabekhulu, kwakhonzwa kwathandazwa. Lazingena 
izwi ezinye izingane, zasondela zazofakaza. Zazizibika 
ubuze, zibala izigigaba ezazizilethe laphaya. Ezinye 
zaziyizintandane, ziboshwe emzabalazweni, zaphuma 
emajele sezabulawelwa abazali. Ezinye zaziganiswe 
ngodli. Nakuba zase zaba yizixhwala zengculaza, namanje 
zazisagcwelezwa. 

Wakhuluma uMakhosazana ezikhumbuza ukuthi naye 
walimala khona lapha, wangenwa yigciwane ayelithelele 
nomntanakhe. Wayebanxusa ukuba, naphezu kwenzondo 
ababekhuliswe ngayo, bona izwe balikhombise uxolo 
nothando. Wabatshengisa nengane yakhe, ebazisa ukuthi 
wayelaphaya nje wayezoyikhombisa uyise ayengamazi 
kwayena ewunina. Wayecela ukuba ababekhumbula 
nababeyazi imfihlo, bayidalule. Ngenhlanhla babesekhona 
ababesakhumbula nababelazi ishoshozela lomgawuli 

256 

wentsha. Nabanye babebelethe izingane nje, ezinye 
sezashona, kwabona babelinde ukufa, ngoba bagcwelezwa 
uyena. 

O, hhe, zaphephuka izingane zabantu, ezinye 
zisatetene, zabahola abefundisi nebandla ziphahle 
uMakhosazana owayeqhuba uSibonelo. Kwaculwa, 
kwakhala amagade phansi nezikhotha kuqondwe 
mjondolo thize. 

Kwafinyelelwa kuwo, kwavulwa. Kwakuyiyona impela 
indlu yezigameko. Yayisemakamelo amane. Kwelokuqala 
okuyilona elavulwa, wadudulwa umnyango qede abefundisi 
ababelandela bethuka, bahlehlela emuva. Babeshaqiswa 
ngababekubona. Indoda eyayingasenamilenze, inemiphini, 
amehlo eyizinhlansana ezingoxweni, empeleni umphefumulo 
usuhlezi emathanjeni, yayilele inqike ngodonga. 
Yayilinikina lusizana ikhanda elalinobuso obabuqaqelwe 
yizimpukane. 

“Nangu–ke!” Amkhomba amabhungwana kwawona 
ayemehlo ayekhala igazi, esakwejwayela ukuphila 
nokufa, nokunuka engasakugqizi qakala. 

“Ningabaleki befundisi!” Wayethi uyamemeza ehleba. 
“Ngicela nisale seningibulala. Kade ngangibacela ukuba 
bangiqedele, abafuni.” 

“Engubani kodwa yena lo muntu weNkosi?” Wabuza 
omunye uMfundisi ethuthumela, amakhala ewaphephetha 
ngeBhayibheli. 

“Uyena uNjayiphume.” 

“Uyena lona osenje?” Bethuka boma oMakhosazana 
nonina. 

“Njengoba nimbona nje befundisi, wayezibeke yena 

257 

waba umphathi wentsha ayeyibuthile. Wayiyekisa 
nezikole ethi ulwa nengcindezelo. Yena futhi 
wayiphendukela wayigqilaza ngokuyigcweleza. Izingane 
eziningi lapha zazibelethene nje ngenxa yemisebenzi 
yakhe nabangani bakhe ababezinyonyobela emnyameni 
baziqhwage ubusha, anduba baziqhathe nabafana. 
Umngani wakhe ababengcole naye samphendukela, 
samgaxa ithayi, yena samshiyela ukuba ayibuke 
imisebenzi yakhe.” Kwakusho elinye lamabhobhodleyana 
libabuka ngegazi. 

“Unengculaza naye nimbona nje; empeleni uyisiphethu 
sayo.” 

“O, Mdali wezulu nomhlaba!” Wajuluka wamanzi 
te uMfundisi. Wabuza kuye uNjayiphume wathi, 
“Kwenzenjani mfowethu?” 

“Abakushoyo kuyiqiniso Mfundisi.” Wayephendula 
ngesihosho. “Yimisebenzi yami lena yenkohlakalo, kepha 
engingasafisi nakuyibona. Sengibasathe abangibulale, 
abavumi. Ngiyakufisa ukufa, akuzifikeli.” Wabanjwa 
yiphika. “Nami angizenzanga.” Wakhwehlela. “Angazi 
ukuthi ngazalelwaphi, ubani. Ngizithuke sengiwumfana 
nje okhulele ezitaladini zeTheku, ngihlukunyezwa 
nangokocansi. Ngabe sengitholwa wumnumzane 
Naidoo nabanye ababengiqasha ngibadayisele izithelo 
ezitaladini nasemakethe. Nalapho futhi ngahlukumezeka 
ngiboshelwa amapasi nezipesheli. Ejele ngangivalelwa 
nezigebengu ezindala ezazikuthokozela ukuganga ngami. 
Ukuthi omunye umuntu uke abe nesihe komunye, yinto 
engingayazi.” 

Wanikina ikhanda uMfundisi Langa, waqhweba 
uMakhosazana nomntwana, wayesebuza ethi, 

258 

“Uyamkhumbula lo mntwana?” 

“Uyakukhumbula okwayehlela le ngane?” 

“Yebo, Mfundisi. Yimina mathupha engamlanda kwabo 
nomfowabo. Ingomuso lakhe labhidlizwa yimi. Akasale 
esengiqedela.” Wakhala. Ngamathambo ayeyizandla 
wazama ukwesula ubuso. 

“Qha, baba, ngeke ngikubulale. Mina nginaso isihe lesi 
ongenaso. Ngilapha nje ngizokukhombisa umntanakho 
wendluzula. Nakuba senginesifo esesikubhubhisa 
njengaye, ngithi, nangu, mbuke.” 

Ngalawo mehlo ayelokoza emathanjeni wambuka 
uSibonelo akakholwa. Wabuza wathi, “Ingane enhle 
kanye eyami ngempela ngiyisilwane nginje?” 

“Njengoba usuzivumile izono zakho, kunjengoba usho 
nje.” 

“Senizongibopha Mfundisi?” 

Waphendula uMakhosazana wathi, “Asizile baba 
ukuzokubopha, kepha sizokufundisa umusa nokuxolela. 
Ngeshwa, umntanakho ngeke usakwazi nokumgona 
njengoba usuphatheke kangaka.” 

“Kungcono mntanami ungishaye noma ungibophe 
ngizobuzwa bedlule ubuhlungu. Oboxolo buzika kakhulu 
enhliziyweni.” 

“Ngizobe angisahloniphi uma ngishaya abantu 

abadala. Ngiyakuxolela. Ngifisa ukwazi ukuthi mina 

angisoze ngaphindisa okubi ngokubi. Ngiyabonga.” 
Wabuka uSibonelo, wambamba isandla, wayesezikhomba 
ethi, “Sibonelo! Baba, baba!” 

Emamatheka uSibonelo welula isandla ethi. “Ba … ba, 

259 

babe, baba.” 

“O, Nkosi yami!” Wawa ngamadolo uMaZondi. 
“Ukusukela kuleso senzo sakho mntwanawabantu 
esiwukufa, ukufa kwakho kwabe sekungenela umuzi wethu, 
okunamuhla nje umyeni wami akekho, washona.” 

“Uyangithethelela kodwa sihlobo sami?” 

“Nakuba ngisezinhlungwini, ngiyakuthethelela 
mntanomuntu.” Wayesho sebemelekelele, bamvusa, 
bemphasile. 

“Okubuhlungu ezweni uma uxolo lungekho, ukuthi 
omunye ushaya abanye ngonya ashaywa ngalo, bese kuba 
nentambo ende enganqamuki yonya. Nani bafana bami 
sengicela nimxolele manje,” kusho umfundisi. 

“Mfundisi ngeke! Akafe eyibuka insebenzo yakhe!” 
Aphikelela ngalokho amabhobhodleyana. 

“Kanti bantabami akufanele nilibale wukuthi ukuba 
inqubo yezwe yayingenje, mhlawumbe wayengeke abe 
nethuba alitholile lokukhiphela isibhongo emphakathini 
ngale ndlela enze ngayo. Kunokuba aboshelwe amapasi 
nezipesheli, wayeyokwelashwa ochwepheshe bezengqondo 
ukuba izwe laliphethwe ngendlela. Ngiyaninxusa ukuba 
nehlise umoya, ningaphindisi okubi ngokubi.” 

Yagcina yehlile imihlwenga. Abizwa amasotsha, 
azithinta izintambo zomoya ebiza i–ambulense eyamcosha 
owayeseyingcwaba laphezulu. Umshungu wabuyela 
elokishini ucacelwa yindlela ende okwakusafanele 
ihanjwe yisizwe silungisa izintaba zamaphutha amadala 
namasha ayesazokwenzeka. Emuva emjondolo njengoba 

260 


babeshiya kufiwa nje, phambili elokishini kwakushunqa, 

“Umntanami uMakhosazana wenze isibonelo esihle 
soxolo.” UMaZondi wayesho kuThabekhulu bezihlalele 
endlini yokuphumula kusihlwa. “Inhliziyo yami 
useyifuthe ngesifiso sokuyoxolisa enkosikazini yaleli 
khaya, uMaDlamini. Ngikuleli zinga nje lokusebenza 
emabhange ngoba kunguyena owavuma ukuba 
usicoshe sigwiliza emfuleni wobubha. Noma nini, noma 
ngithi ngifezani okuhle, igazi lihlala lingikhumbuza 
ukuthi ngiyisiboshwa sikanembeza. Uxolo lwakhe 
oluyothela amanzi esivuvwini somphefumulo.” Wathula 
wabambelela esihlathini. “Nalaba bakhi benza kancane. 
Angazi ukuthi kubambephi manje bangayiqedi indlu, 
banginike ukhiye, ngiphume ngimqhelele.” 

UThabekhulu wambuka ngelalidabukisa, limdabukela, 
wathi, “Muhle wona umbono wakho MaZondi. Umbuzo 
omkhulu ngothi uzomngena ngaliphi?” 

“Ngale ndlela umntanami uMakhosazana enze ngayo. 
Ngizocela abathandazi nawe ningiphelezele.” 

Wabacela, nesicelo sokubonana noMaDlamini 
ngaMgqibelo mumbe, ngemuva kwamadima semukeleka. 

Nempela, lipholile ngosuku ababevumelene ngalo, 
oMaZondi nabathandazi bangena becula emzini thize 
owawuyindlu eyayejwayelekile emalokishini, imakamelo 
amane. Ukuthi kwakuwumuzi owawukhungethwe 
yindlala kwakubonakala nangegceke okwakungangenwa 
ngasango kulo njengoba lalingabiyelwe nakubiyelwa nje. 
Esikhotheni kwakungavuka indlondlo ibhubhise abantu. 
Izindonga zakhona zazingakwazi ukupulasitelwa, izitini 

261 

zizimbanjana ezazibomvu, sezagqunqa. Yayizonakwa 
ubani njengoba iziqashi zazithezisana ngokuhlanza 
igceke, nabaniniyo ababegananele ukuzithola 
beseseMkhumbane sebaba yizimba zasematshwaleni. 

Nakhona lapha, njengasemjondolo, kwaculwa, 
kwathandazwa kucelwa lona uxolo. Noma sebesukuma 
abanye behlala, uMaZondi wasala eguqile phambi 
kukaMaDlamini ethi, “Mntakamama, noma ngingebe 
yisiboshwa phambi komthetho wasezweni, kepha 
ngizizwa ngiyisiboshwa phambi kwakho, naphambi 
koMdali nezithunywa zakwenu. 

“Bagcwele bechichima nje endlini, sengibachazele 
ukuthi ukweswela umuzi kwangidudulela kanjani 
kwakho, nokuthi wasicosha sinqunu emzimbeni 
nasemphefumulweni. Ngingelande lutho ngoba indaba 
uyazi ukusuka nokuhlala. Nabantabakho banjenje, ngenxa 
yami.” Wasidinda. “Ukuze umoya wami ube nokuthula, 
ngicela uxolo kuwe. Ngiyazi ngakona, noxolo lwakho 
alungifanele.” 

Baqala phansi ubuhlungu kuMaDlamini, wasikhihla 
naye esimathambo esathinta umoya womyeni wakhe, 
izandla zakhe zejwayela njalo emehlweni, namakhala 
wawashaya ewashayile. Kwaba muncu endlini lapho 

262 

namanye amakhosikazi eseshaya ijoyini esililweni 
edangaliswa nawukubona undanda lukaThabekhulu 
luyisimbelambela esihlalweni. 

“Kanti imoto yenu isincikwa yishwa.” 

“Nawe mntwanawakwethu wafika kwami kumnyama 
amehlo wena nomuzi wenu nonke nikade nidlala 
izwe. Sobabili ukungabi namizi kusenze asabe sisaba 
amakhosikazi, sagana. Asaba nangane sizele. Ngalawo 
mazwi ngizwakalisa ukukuxolela mntakababa. Akukho futhi 
okunye esingaphinde sikwenze ngaphandle kokuxolelana 
ngezenzo esingazenzanga ngabomu nanganhloso.” Welula 
izandla, babambana, bangana ezihlathini. 

“Ngicela ukuxolisa nakumntanami uThabethule.” Washo 
uMaZondi ehuduleka, egaqa, eguqa phambi kwakhe. 
“Ngiyaxolisa mntanami.” Wayesho eluleka, emanga 
emthela ngezinyembezi. “Ukuba umoya wokuhlupheka 
awungidudulelanga kwenu, ngineqiniso ukuthi ngabe 
awunjena. Ukuzwa nje eliphuma emlonyeni wakho lithi 
liyangixolela, liyowukhulula umoya wami.” 

“Ngiyakuxolela mama, nakuba ungenzanga lutho olubi 
kimi. Nawe ngicela ube noxolo.” 

“Ngixolele bani kuyimina soni?” Wakhala. 

“Uxolele labo abona bengakwazi ababekwenza 

263 

ngokukududulela ezilingweni zempilo ngokugweva 
namalungelo akho okuphila. Siyobe sixolelene uma 
ubaxolele.” 

“Uma unoxolo–ke, unokuthula. Uma unokuthula, 
usunqobile empini yenhlalakahle.” 

“Nami ngicela nisale seningiphuzisa noma iconsi nje 
kuleso sitsha somoya woxolo,” kuncenga uThabekhulu 
enamahloni. 

“Phuza Thabekhulu!” Kusho umkakhe. 

“Phuza baba!” kunanela indodana 

Wabonga uThabekhulu ngokuthi, “Ngiyabonga 
bakithi.” Wabanga. 

UMaZondi wabuyela eceleni kukaMaDlamini, 
waguqa ethi, “Sengilindele ukuba banginike isikhiye 
sendlu esengiyithengile dadewethu. Ngokwami ngabe 
angisekho endlini ukuze ukhululeke kulokhu kubopheka 
obopheke khona emakamelweni ngenxa yami. Uma 
kunjani sengizoziphonsa nasemafulethini edolobheni, 
nakhu besethembisa ngokuthi ukwesulwa kwemithetho 
ebisenqabela sekusezithebeni.” 

“Kwangathi nomoya kaDubazana lapho ukhona 
ungakwelekelela. Nawe uke uzwe nje impilo yokuhlala 
nabantabakho emzini ozobizwa ngomyeni wakho 
owaboshwa edayisa ezama khona ukunakhela.” 

Kwaphinde kwaculwa, kwathandazwa, kwase kuxoxwa 
ezinye zasezweni. Kwavaleliswana, kwehlukanwa. 
OMaZondi noThabekhulu base bezizwa belula kusengathi 
babekhululwe emaketangeni ayekade ebagoge izinhliziyo. 
Base beyolala nobuthongo ukuba akumfanekiso 

264 

kakhanyikhanyi ababewubona ugqamuka umlilo obomvu 
tebhu noluhlaza cwe naphezu kwemiqamelo ebusuku. 
Wawuhambisana nelibomvu iso likaNkosana nemvunge 
yakhe njengoba wayehlala evungama, ecula ezimungunya 
izinhlamvu zehubo lakhe. 


20 


Ngambon’ ubaba, 
Engumalunguza, 
Ephuma nath’ engena 
Emizini yabantu. 


Babedlala ngaye 
Abansundu nabamhlophe, 
Babezixhaphazel’ 
Abanye bezibophela. 


Ngabon’ indoda, 
Ikanye nesithandwa sayo, 
Bemengem’ ubaba, 
Owayekhihliz’ amagwebu. 


Ngathi ngiyalunguza, 
Bangikhaca kabi, 
Beth’ emuva le nto, 
Ayiphind’ ekamelweni! 


Kwathi kus’ ubaba, 
Wayeleng’ emthini: 
Babulali ngiyanazi, 
Ngomphindisela! 


Ngokokuqala ngqa uMakhosazana wamuzwa umnawakhe 
eyihaya eyiphimisela le ngoma yakhe ayekade eyihuba 

266 

eyimungunya. Wayehlezi eceleni kwakhe uNkosana, 
khona ekamelweni ayelala kulo. Wayeseze watshekisa 
nekhanda elusizana, ezinyembezana seliyoshona. 

“Mntakababa,” wayemupha iso elalibomvu, 
“njengamanje nje, ngeke ngibadalule. Mhla ngabadalula, 
koba mhla besheba umlilo namalahle?” 

“Ngeke mntakamama ngikuvune kulokho. Ukushebisa 
abantu umlilo namalahle ukubulala. 

Angazi noma uyakhumbula yini ukuthi ngomzuzwana nje 
oqala ngawo umcabango wokubulala usuke usuyintshinge 
kude laphaya inhliziyo yobuntu, usuzixhume eyobulwane. 
Angazi mntakamama noma ngiyaphosisa yini uma 
ngithi, okhiphe isidumbu ngenhloso akabe esavama 
ukuba nezinhlanhla. Izinto azibe zisamhambela kahle 
empilweni. Nebezikade zimkhanyela ziyafekela, zigcine 
ngokucisha.” 

“Konke lokhu okushoyo Makhosazana kuyinkolelo yakho 
kuphela. Kimi akusho, nolunci. Ngesikhathi abesilisa bedlala 
ngami emjondolo akekho owangizwela nowangikhombisa 
ngisho obuncane ubuntu lobu ongitshela ngabo. Namuhla 
owesilisa nowesifazane bebulala ubaba, akekho namunye 
kubo owake wangicabangela ngokuthi wayengemuka ubaba 
engimthandayo, nangokuthi wayengingcwabela ingomuso. 
Ngakho–ke, nami anginasihe esintwini sonke; angikhathali 
umuntu owesilisa noma owesifazane. Munye kuphela 
umphako engiwubekele sona — ipuleti lamalahle nomlilo.” 

“Ukuzonda isintu ukuzizonda ubuwena mfowethu. 
Funda ngami. Wawukhona kudlalwa ngami emakhempini, 
nokusho ngidlala amadoda ayelanywa ubaba. Noma 
sobabili nomntanami silindele ukufa, mina angibazondi 

267 

abantu besilisa ngoba ngiyazi ukuthi abababi bonke. 
Ngikholelwa ekutheni inhliziyo enenzondo ihlale 
igqamuka amalangabi. Ipheka imbubhiso njengoba 
nawe uyipheka ngeyakho, usophe ukubashebisa abantu 
amalahle ngamalangabi. Angithi wangibona ngisukuma 
nomntwana ngiyothungatha uyise?” 

“Njengoba mfowethu uzibiza ngomuntu 
osemzabalazweni nonesikhundla emakomitini owabiza 
ngawenkululeko yesizwe, kufanele ngabe uwena uqobo 
okuqonda kangcono noshumayeza izwe ngokuthi lize 
lilwe kanje nje, ngenxa yayo inzondo, nokuthi alisoze 
labusa kusabusa yona. Konke okwakubhidlizwe 
yinzondo akukezukwakhiwa kuvuswe kuvuke uma 
abantu besahlalele ovalweni lokuphakelwa uphuthu 
olungamalahle nesobho eliwumlilo. Kepha izwe liyovuswa 
livuke mhla baba semseni woxolo.” 

“Kungasa liphinde lishone silalele izintshumayelo 
nemizekeliso yoMakhosazana. Ngisaya emhlanganweni.” 
Wasukuma, waphuma edlula endlini yokuphumula 
okwakuhlezi kuyo uThabekhulu, nasekhishini 
okwakumi kulo unina. Wayelicula ivesi eqinisa 
izinhlamvu lapho ephatha elokubona indoda imi 
nesithandwa sayo bephahle uyise owayekhihliza 
amagwebu. Wayesale uThabekhulu eshaya intamo ethi 
wethusa umfanekiso kakhanyikhanyi owawugqamuke 
oluhlaza umbani. UMaZondi wayesale ehlengezela 
izinyembezi. Wayilandelisa ngazo indodana yakhe yaze 
yaphuma anduba aphakamise izandla naye ephunge 
ukhanyikhanyi. 

Ngalobo busuku bangoLwesithathu uThabekhulu 
akalalanga yiphupho elalimkhalisa, enklinkliza aze 

268 

azame nokuphakamisa ingalo ethi uyaqhweba. Kwasa 
ebhocobele, igazi liphansi kungavumi nokuba aye 
emsebenzini. Nempela akayanga. 

“Igazi alisho, nephupho lasebusuku alingiphumuzi 
emoyeni.” Wamlandisa lona. 

UMaZondi wamduduza ngokuthi iphupho kumbe 
lalingabiki lutho olubi. Kwakunokwenzeka ukuthi 
wayekade elele ebheke phezulu. Esayogeza wamenzela 
ukudla abuya wakuthi choko choko kungavumi nokwehla. 

“Uma amaphupho enje, akufanele umuntu alale 
engambonanga uMaDlamini, achaze, aphinde axolise 
uma kuxoliseka.” 

Nempela sekuyoshaya ihora leshumi wagalela isudi 
yakhe eyayisibhakabhaka, imithende emihlophe, 
bayikhetha naye uMaDlamini. Wavalelisa. 

“Njengoba kungoLwesine nje yise kaMxolisi, ngehora 
lesibili sizohlangana kwaMfundisi nabanye abathandazi, 
bese sisukela khona–ke sesihambela imizi ethile. Okusho 
ukuthi uma kukhona okuphuthumayo ongangidingela 
khona, uyongithola khona.” 

Bavumelana. Wayesephuma uThabekhulu ngesikhathi 
lukhala lunqenqetha ucingo. Walubamba, wahlala kusofa 
owawuseduze kwalo, wabingelela. 

“Mfowethu,” lalisholo phansi izwi lenkosikazi. 

“Yebo dadewethu.” 

“Bengicela ukukhuluma noThabekhulu uqobo.” 

“Uye nezinqotho lona okhuluma naye.” 

“Mina–ke ngiyinkosikazi ongeke mhlawumbe 
wayifanisa noma ngingazichaza. Nami ngikwazela 
nganhlanye. Kunemfihlo engifisa ukukuchathazela yona. 
Ngicela ungazihluphi ngokungibuza ukuthi ngingubani 

269 

wakwabani, ngoba ngeke ngikutshele.” 

“Ngishaya nje ngoba ngizizwa ngikudabukela. Ngizwe 
kuthiwa emhlanganweni wentsha obubanjelwe ngaphansi 
kwesihlahla kwaNozililo izolo kusihlwa, kunqunywe 
ukuba ulandwe kwakho uyothethiswa icala ngaphansi 
kwaso isihlahla sezililo.” 

“Hu!” Waphefumulela phezulu uThabekhulu. “Kuthiwa 
ngizolandwa ngoba ngenzeni?” 

“Kuthiwa uyazi nawe ukuthi wabulala bani. Engisho– 
ke mntanomuntu ukuthi noma ngingaluzwanga usuku 
lwecala, kodwa sona isigwebo sesivele siyaziwa. Ukuba 
bengiwuwena bengizogcwala izinkalo namhlanje.” 

Emile uMaZondi wambuka uThabekhulu ewathwala, 
ewalahla, ewaphonsa ngapha nangapha amehlo, 
wazibonela ukuthi kwakonakele. 

“Bathi sigwebo sini?” Wabuza uThabekhulu ephunga 
ukhanyikhanyi. 

“Ngizwe sengathi yisona esejwayelekile, sesicathulo 
semoto.” 

“Hhawu Nkosi yami!” Wazikhalela. “Kodwa uzwe 
ngobani?” 

“Njengoba ngithe ngeke ngizisho nje ukuthi 
ngingubani ngoba ngihletshelwe umfana wami obekhona 
emhlanganweni. Uma ngizidalula izozwakala indaba, 
isicathulo semoto sibe yisithandwa sentamo yakhe.” 

“Okusho ukuthi sengifana nosefile?” 

“Uma ngabe awubaleki njengamanje, cishe ukuba 
usekhona nje ngoba sekusele umzuzu. Usale kahle.” 

“Ngiyabonga. Awusho ukuthi ngihambe kahle?” 

“Uma kwenzeka, nami ngiyakuthandazela 
kuNkulunkulu. Ngicela akuthethelele amacala akho, 

270 

nomoya wakho awemukele ngomusa.” Ngalawo mazwi 
waluvala ucingo emshiya nenzululwane uThabekhulu 
elubambile ethi, “Hhawu! Hhawu!” Walususa endlebeni, 
walubuka isikhathi eside. Kwathula cwaka endlini 
uMaZondi esambuka ngokushaqeka. 

“Kuya ngalo elezigameko zephupho lami. Angisekho.” 
Walubeka endaweni yalo ucingo, wamlandisa esembuka 
emshalazelela. 

“Kuhlupha ngoba usehambile lo mntwana. Uma 

kunjani ngizoya esikoleni, ngifike ngimcele kuye 

uThishomkhulu uDonda, ngimqonde ngqo, ngimtshele 
ukuthi akehlukane nale nhliziyo yakhe ebolile. 
Angingabazi nakungabaza ngokuthi ishoshozela elikhulu 
lalo mlilo uNkosana.” 

“Nathi sengathi senza iphutha nina. Nakuba saxolisa 
kuMaDlamini sakhohlwa wukuxolisa kumntanami. 
Angazi ukuthi ngingambona kanjani ngixolise.” 

“Uxolise ukuthini?” Waqalaza uMakhosazana. 
Wayengekho eduze. Wahleba ethi, “Phela uma usuxolisa 
uyoqala ngokuvuma ukuthi sambulala uyise. Ngeke 
ulokothe wenze iphutha elinjalo Thabekhulu ngoba phela 
ngabe sesiboshiwe. Ngabe sekuwukulahleka komsebenzi 
wami nokushiya abantabami beyizintandane ezingenabani. 
Imfihlo yokubulala uDubazana ngicela siyembule phambi 
koMdali, necala silithethe phambi kwakhe kunoNkosana 
ozohlekisa ngathi asisasazele nangenja ebomvu.” 
Wachiphiza izinyembezi. 

“Angazi nina kaMxolisi. Imvamisa umzimba awuvumi 

ukuya ngaphansi kwenhlabathi nezimfihlo. Yikhona 

okukade kungikhalisa ngokunginklinklizisa ebusuku.” 

“Ngeke wehlelwe lutho namhlanje Thabekhulu. Uma 
kunguNkosana umholi wababulali, ngizomkhuza angizwe 

271 

umntanami. Ngeke angangilaleli ngimzala.” 

Wamlanda unina ezidlalela phansi, wamanga uyise, 
wayeseqabula nakuye unina, esethi, “Ngisahamba. 
Ngizosheshe ngibuye ngiqoqe okunqoqekayo bese 
ngigcwala amahlathi uma lolu lungemuhla wokuphela.” 

Bangana futhi, balandelana bayongena egalaji. Wangena 
emotweni uThabekhulu, wayidumisa, wayikhipha 
wayimisa egcekeni, wayesephuma ema, ewubuka umuzi 
wabo, enikina ikhanda. Wabuyela emotweni. Wayethi 
uyikhipha ngesango ngesikhathi unyawo lonke lushona 
phansi, inqanyukelwa yintambo yesipuni. 

“Konke namuhla kuyenqaba. Okusho ukuthi sekuyikho 
ukunqamuka kwezindlela,” wayesho ephuma ephunga 
ukhanyikhanyi. Wayizama imoto, ayabe isaduma 
nakuduma. Balekelelana bayidudulela egalaji, bayivalela. 

Ilanga selishisa likhipha umkhovu ematsheni, 
uThabekhulu washaya kancane ebheke emathekisini. Waze 
wasithela uMaZondi elokhu emile embuka. Naye ephunga 
owakhe ukhanyikhanyi, wabuyela endlini, wangena 
ekamelweni labo, wathi cu, phezu kombhede, wakhala. 

Ihora leshumi nanye lashaya uThabekhulu enyathela 
kancane ngoWest Street. Waye wangena esitolokazi 
sezingubo esasisebenza umkakhe. Izintokazi zimile, zidle 
ingqephu, zidayisa phakathi kwemvunge emnandi yomculo 
eyayisholo phansi, wanyobozela uThabekhulu washona 
kweyakhe nayo intokazi eyayizishaye ibukeka. Yayidle isudu 
eyayifana neyakhe. UMaDlamini esambuka umyeni wakhe 
esebuqamama, wethuka efunda ukukhathazeka ebusweni 
bakhe. Emi eduze kwentokazi eyayibunjiwe, igqokiswe 
imvakazi, ilinganisene nomyeni wakhe naye owayebunjiwe, 
ezishaye ziphelele ezosuku, uMaDlamini wambingelela 

272 

umyeni, babuzana impilo. Bobabili baba ngababengaphilile 
emoyeni. Nakuba izivunguvungu zezwe zazibahlukanisile, 
kepha wawungaphika uma ubona ukuthobelana kwabo 
lapho behlangene. 

“Kungenzeka kanjani lingabi nandawo yakho wazi kahle 
kamhlophe Thabekhulu ukuthi ngiyakuthanda, nokuthi 
kwakukuyo le ndlebe lapho kwahlala khona amazwi 
angiguqula isibongo ngaba ngowakwenu?” Wabuka intokazi 
eyayifake imvakazi, wabuka nensizwa eceleni kwayo, 
wayesezibuka, amehlo ewedlulisela kumyeni wakhe. “Uyaye 
umuzwe umuntu uma ethi angisoze ngazikhohlwa lezi 
zintaba ngoba kwawela kuzo inkaba yami?” 

“Yebo, ngihlale ngibezwa.” 

“Nami ngisho njalo kuwe. Ngithi angisoze ngazilibala 
lezo ntaba ezinguwena ngoba kuzo kwawela inkaba 
ewubusha bami.” 

“Laze lahlala kamnandi lelo.” Wagebisa ikhanda, 

wamanga. “Ngizokwenekela izimfihlo zami. Angazi 

ukuthi singahlalaphi sixoxe?” 

Intokazi yomlungu eyayisikhulakhulile, iyimeneja 
yalapha esitolo, uMaDlamini esake wayichathazela 
ngezinkinga zomendo, yayibabukela esithe bangana. 
Yakuthokozela lokho, yayisisondela kubo, imbingelela 
uThabekhulu. Yamcela uxolo uMaDlamini. Sebethe 
qekelele bobabili, yamnika ithuba lokuba ayobonisana 
nomyeni, aze abuye sebeyiphothulile ingxoxo ayethemba 
ukuthi yayingeyokubuyisana. Wabonga uMaDlamini, 
wathatha isikhwama sakhe, wasigaxa, wacela ukuba 

273 

bahambe. Bashaya kancane okwenza enye intokazi 
ize ibabuze ukuthi babeyoshada yini. Bamamatheka, 
baphuma esitolo, bashaya ngaye uWest Street, behla 
beya ngasolwandle bebambene ngocikicane. Bawuwela 
umgwaqo uGardiner, bedlula eposini elikhulu ledolobha. 
Bangena epaki eyayibude buduze nalo, incikene 
nezinkimbinkimbi zesonto laseSheshi. Ngaphesheya 
nomgwaqo kwakungezinye izinkimbinkimbi ezaziyihhlolo 
lalo idolobha. 

UThabekhulu wamxoxela. “Ngiphuphe singaphesheya 
komfula, simi silinganisene noDubazana emfundeni 
eluhlaza cwe yawo. Ngale komfula ebese ngiwuwelile 
ngibone isixuku sabantu simile, singunge isidumbu 
sami ebesisebhokisini ebeliphezu kwethuna. Kwabakade 
benganeno bekhala bezigingqagingqa phansi, ngikubonile 
nezingane zethu nabazali bethu. Okufike kwangephula 
umoya kunakho konke ukuthi, nakuba kade ngingaphesheya 
ngizamile ukumemeza, ngixolisa, nginitshela nezimfihlo 
obekuthiwa angizeneke. Izwi lami belingafinyeleli kini 
nakuba beningekude. Bengingasavunyelwe futhi nokuba 
ngiphinde ngiwuwele umfula ngizohlangana nani. 
Osekungiqedele du ngivele ngingasekho, ucingo olusanda 
kungena ekhaya sengigqokile nje ngithi ngiza kuwe.” 

Wavuka umkakhe wambuka ngayexwayile. “Beluthini, 
luphumaphi?” 

“Bengihletshelwa owesifazane ongathandanga 

274 

ukuzidalula. Uthi–ke emhlanganweni wentsha obubanjwe 
izolo kusihlwa, iphathiwe eyokuthi ngizolandwa 
ngiyothethiswa amacala ami ngaphansi kwesihlahla 
somdoni kwaNozililo.” 

“Ngithi angizokutshela ngisaphila nje ukuthi 
bekuthiwa angidalule ziphi izimfihlo.” 

“Yebo Thabekhulu.” Wavumela phansi umkakhe 
ikhanda eselincikise ehlombe lakhe. 

Wayizeka uThabekhulu umkakhe ayeyoyizekela 
amagwababa echobana. Ngokushuba kwazo wakhala 
umkakhe, wagcina esesukumile, ebabaza, ethwele izandla 
ekhanda. 

“Buya sithandwa sami. Musa ukungilahlisa ithemba 
kuwuwena engethembe ukuthi uwudondolo olungimisa 
idolo!” Wayephunga ubala qede elula izingalo emdonsela 
eduze. Wahlala umkakhe. Waphinde wasukuma futhi. 
Ngalesi sikhathi akabambelelanga ekhanda. Wagebisa 
ikhanda, wabambelela esihlathini. 

“Hlala phansi MaDlamini! Iphupho lithe angigeqe 
amagula.” 

Wahlala umkakhe walalela, wayesebuza ethi, “Zandla 
zakho impela yise kaThabethule?” 

“Impela nina kaMxolisi.” Wavuma enamahlonyana. 
Wakhexa umkakhe, wabheka phezulu esihlahleni. 
Ngaso leso sikhathi iwashi eposini elikhulu ledolobha 
lanqenqetha, labala kashumi nambili, lenanelwa 
yizinsimbi zasesontweni laseSheshi ezazihuba iculo. 

“Nomkakhe imbala?” Wathwala amehlo uMaDlamini. 
Wavuma uThabekhulu. Wathi eqambe eyiqeda indaba 
umkakhe wayesekhala, ethandaza emcelela intethelelo. 

“Yilokhu–ke mkami ebengifisa ukukwambulela khona 

engingakhathazeka kabi uma inhliziyo yami ingema 

275                        

ikumumethe.” 

“Bengingakuthokozela lokho. Empeleni ukuba imoto 
ayingifele, bengizonilanda mina njengoba kunenkinga 
kaThabethule ohamba ngesihlalo. Uma ilunga, 
ngizonilanda.” 

Ngehora lokuqala bangana, baphakama epaki, 
baphuma bebambene ngezandla. Behlukana wayidavuza 
indlela yakhe uThabekhulu sekumnyama amehlo, 
wanyamalala ezihlweleni. 

Ihora lesibili lagamanxa engena emagcekeni esonto, 
esejuluke emfoma. Waba nenhlanhla yokumthola uMfundisi 
uLanga ephuma ngakho kodwa nje emhlanganweni ayekade 
ewubambe nabathandazi. Wacela ithuba lokumbona ekanye 
naye uMaZondi. 

“Kodwa yise kaMxolisi wazi ukuthi umthethimacala 
wasemhlabeni akasoze asixolela, ubungelinde sisale 
sesilithetha enkantolo yokugcina?” Wambuza uMaZondi 
esaphumile uMfundisi ebashiya beguqe e–althare. 

“Alusekho olunye usuku nina kaMxolisi, nale ndawo 
akuyona eyamanga.” 

Wabuya uMfundisi, bavalelana futhi bobathathu 
esontweni lapho uThabekhulu ayilanda khona futhi 
eyephupho lakhe nocingo ayeluthole kusa. Walalela 
edabukile uMfundisi. 

“Ukuze–ke Mfundisi, uma kwenzekani, ngingabi 

276 

nenkinga yokufisa ukuhlambuluka ngingasenakukhuluma, 
ngithi angizokudalulela iqiniso esalifihla mhla siqala 
ukukwambulela izimfihlo zethu.” 

“Angikutshelanga Mfundisi iqiniso eliwukuthi 
uDubazana waboshiswa yimi. Ngashutheka izidakamizwa 
empahleni ayeyidayisa ngoba ngesaba ukuthi umkakhe 
wayezothi lapho esecindezelwa ngemibuzo, angikhombe.” 
Yilo leli elalibabazise umkakhe. 

Wagwinya amathe uMfundisi wathi, “Kwanga iNkosi 
inganithethelela ngoba vele senikhethe ukuxolisa 
ngokuzinikela kuyo.” 

“Angazi Mfundisi noma kukhona yini ukuthethelelwa 
komuntu onezandla ezinegazi lokukhishwa 
komphefumulo?” 

Ngomoya ophansi waphendula uMfundisi ngokuthi, 
“ngethemba kukhona ukuthethelelwa kophenduke 
esaphila, waxolisa. Wena ikakhulukazi wathelwa 
amachaphazelo egazi utakula abantu empini 
yengcindezelo. Akuvami ukuba umuntu osempini, 
nongumhlengi kuyo abe nezandla ezihlanzekileyo. Abahlala 
bengenamachashazi imvamisa kuba abasonga izandla 
nababavalela ngaphandle emizini yabo abangqongqoza 
benamanxeba. Wena wabavulela iminyango.” 

“Ngiyalibonga lelo lesethembiso, Mfundisi. Ngicela 
namuhla wazi ukuthi uDubazana wabulawa yimina, 
zandla zami.” Wazivula izandla wazibuka ngezinyembezi. 
“Ngangingahlosile. Ngisho umkakhe waba nesandla 
ethi uyangelekelela ngizivikela.” Wayichaza yonke 
leyo ndaba eyayisukumise umkakhe wabambelela 
ekhanda, wayesesehlisa isandla wabambelela esihlathini 

277 

lapho eselanda eyokubhadanywa kwabo uNkosana. 
Ngesikhathi eselanda eyokumthwala nokumlengisa 
esihlahleni, wayekhexile umkakhe, wabheka phezulu 
esihlahleni. UMfundisi yena wajamela isiphambano 
esasinanyathiselwe odongeni. 

Beguqe phambi kwakhe, uMfundisi wababeka 
izandla emakhanda, wabakhulekela. Eseqedile, bobabili 
bacela ukupholisa izifuba ngokwamukeliswa. Nempela 
wabemukelisa isidlo esingcwele. 

“Namhlanje angazi noma Thabekhulu ubungasivumela 
yini sikuvakashele nomthandazo?” 

“Ungaze ubuze Mfundisi! Uma ungethembisa, 
ngizophuthuma manje ekhaya ngiyonilungisela.” 

“Kulungile–ke. Amakhosikazi athe asayokwenza 
inkonzo yenduduzo kwaMsomi. Ngizowalanda lapho, 
siminyane emotweni, size ekhaya.” 

Wabonga uThabekhulu, waphuma elengise intambo 
yesipuni semoto ayedlule wayithenga edolobheni. 

“Yise kaMxolisi, angazi noma ufuna sihambisane yini?’ 
Wabuza esula izinyembezi uMaZondi sebesegcekeni. 

Wamamatheka uThabekhulu wathi, “Kulungile 
uhambe namanye amakhosikazi niyothandaza. Uma 
ukhanyikhanyi engagqamukanga umlilo wangibhubhisa, 
sizoficana ekhaya. Uma egqamuke amalangabi, 
ukubonana kwethu sekoba ngaphesheya komfula 
engiwuphuphile.” Wambamba isandla, wasiqinisa, 
wayeseqalaza, wasiphakamisa, wasanga, emqabula 

278 

nasesihlathini. 

279 


21 


Uthabizolo Thabekhulu wehla ethekisini wathalaza 
ubala ethuka izanya. Imizwa yakhe yayizwa sengathi 
ayekhona amehlo ayemnyonkoloza. Walathazela 
wathatha omunye wemigwaqo eyayiya kwakhe. 
Wayeseluphunga eluphungile ubala, ungamnike sithuba 
manje ukhanyikhanyi. Wayesezishiye ngemuva izitolo 
ngesikhathi ezwa imvunge yabantu becula. Waqikileka, 
waqhunsula amehlo, walalelisisa. Akezwisisanga. 
Wathatha izinyawo waqhubeka. Ngokuzwa ukuthi 
wayengase ahlangane nababehuba, wema futhi, 
wacija izindlebe. A, amazwi abesilisa nabesifazane 
ababezwakala sengathi babewulusha ayethi: 

Ngabon’ indoda 

Ikanye nesithandwa sayo, 

Bemengem’ ubaba 

Owayekhihliz’ amagwebu. 

Walazi lelo, wayesephakamisa izinyawo, ethatha 
ezazinqamulela egwegwesa kakhulu emgwaqweni. 
Wayeseze wanhlanhlatha lapho ebona ingane yesikole 
ifake inyunifomu. Eminyakeni eyayingaphambi kwaleyo 
ukuhlangana nengane yesikole kwakuwukhulula 
umphefumulo, kuvusa namathemba engomuso 
elikhanyayo lesizwe. Kepha ngalezo zinsuku zokuhuba 
kwazo okwakugqwegqisa uThabekhulu, zase zesabeka. 
Umuntu oshayisana nazo wayecabanga ngokufa 

280 

kunensindiso. Nengomuso umuntu ayeba nethenjana 
lokuthi laliyoke liqhakaze wayelibona lifuswa yintuthu 
namalangabi anuka usi lomuntu, izinyembezi 
zezintandane nemijuluko yesizwe sakha imizi, sithenga 
impahla nezimoto ezazisha zingqongqa. 

Ngathi ngiyalunguza, 
Bangikhaca kabi, 
Beth’ emuva le nto, 
Ayiphind’ ekamelweni! 


Zaqonda kuye, ziholwa uNkosana owayetshakadula 
nomjiva wejazi elimnyama, eqhuba okungabafanyana 
ababili ababeseminyakeni eyayiyishumi nambili. Bona 
bobabili babeqhuba amathayi ezimoto. 

Esikoleni uNkosana wayesaphenduka umholi 
okwakuthiwa wayehola intsha kuliwa nengcindezelo. 
Nokho, okubuhlungu nokudumazayo emizamweni 
yakhe yobuholi ukuthi, ngenxa yezinga lemfundo 
yakhe, nobungako ngeminyaka, wayengaziqondi neze 
ezombusazwe. Ngokwesabeka ayeseyikho esikoleni 
ngenxa yodlame ayenalo lubangwa yintukuthelo 
eyayimvuthela ngaphakathi ngenxa yezigigaba ezibuhlungu 
ayehlangabezane nazo ebuncaneni, bakhona abamthola 
esehlane. Ubuthakathaka bakhe babusebenzisela 
ukufeza izinhloso zabo. Babemlutha ngemali, kuthiwa 

281 

uyagqugquzelwa ukuba abe nomdlandla wokulwa 
nemfundo yengcindezelo ngokuba akhiphe izingane 
ezikoleni. Wayesenesigejana sezingane nazo ezazikhule 
ngokuhlukumezeka, bezikhipha izingane kwesabo 
isikole, bedlulele kwezinye, amanyumfomu agcwale 
imigwaqo. Ukuthi umcindezeli ezazilwa naye ngempela 
kwakungubani, kwakungaqondakali. Zaziphelela phansi 

abazali abathile ababephikisana nokukhishwa kwabafundi 
ezikoleni, bebizwa ngezimpimpi. Nempela babegwetshwa, 
babhaxabulwe esidlangaleni. Abanye babegwetshwa 
bengekho, babone ngoba sekuvutha imizi yabo uma 
kungavuthi bona. Yayinjalo inkantolo enkulu yabantu, 
kwaNozililo emdonini. 

“O, Nkulunkulu wami! Baleka muntu wabantu!” 
Egcekeni lomuzi ayedideka ngaphandle kwawo 
uThabekhulu kwakukhala inkosikazi eyayibukeka 
intanganye nomkakhe, ikhanya ezingutsheni ezimnyama 
zenzilo. Umyeni wayo wayesanda kudutshulwa. “Angazi 
ukuthi ubusayaphi ngoba bese ngikuhlebele ngocingo 
ukuthi baleka!” 

Esikhundleni sokuba abaleke uThabekhulu, wafikelwa 
yisinxi. Wambona futhi ukhanyikhanyi ekhafula imibani 
ebomvu neluhlaza. Wazululeka washaya uzamthilili 
ethi, “Noma bengingabaleka, kepha, uma kungiqondile 
bekuyonginqoba ngokuba, ngosuku lokufa, mntanomuntu, 
akukho okuyoba namandla empilweni yomuntu ngaphezu 
kwakho!” 

“Yiso leso isiboshwa!” Kwakumemeza izwi 
lebhobhodleyana. UThabekhulu inzululwane yamqinisa 
ngesikhathi abafanyana bamathayi bemzungeza ngawo. 
Lathi liqambe limqaqela iqulu wayesengoqulekile 
ngengqondo. Usushishinga naye umshungu wafana 

282 

nomuntu oselahlekelwe yingqondo ezungezwa amagagasi 
olwandle emlande engadlali, ekhukhula naye. Kwashunqa 
izintuli beqonde naye kwaNozililo, behuba beqa 
amagqanqu. Waye wamiswa esigcawini, ngaphansi 
kwesihlahla somdoni lapho inkosi yenkantolo yabekelwa 
khona ibhentshana elaliphuma khona emshungwini. 

Umshushisi ekhuluma ngesihosho wabuza wathi, 
“Angithi uyalazi icala obekwa lona?” 

“Beningakangitsheli bafana bami.” 

“Hhayi indaba yokuthi bafana bami lapha! 
Kusenkantolo lapha! Ubothi ‘Nkosi yeNkantolo’!” 
Wamqhunsulela amehlo ayegqamuka umlilo uMshayazafe 
owayeyindodana kaLindeni. 

“Bengingakatshelwa Nkosi yeNkantolo.” 

“Ungabosenza iziphukuphuku ngoba icala obekwe 
lona uyalazi. Angithi uyazi ukuthi ngomunye unyaka, 
osukwini esengilukhohliwe, wena lona, welekelelana 
nonina weJaji lale nkantolo, nabulala uyise walo?” 

“Ngiyaliphika icala.” 

“Uyeyisa–ke lo muntu!” Kwakububula abanye 
esixukwini. “Asazi ukuthi kusathethwa cala lani ingabe 
umuntu lona uvele agaxwe umgexo womntakwabo!” 

283 

“Uliphikelani uyise weJaji afa, esemangcwabeni 
sikhuluma nje?” Kwakubuza omunye umshushisi okhela 
ugwayi ebhema. 

Wagqamuka ukhanyikhanyi, waphunga ubala. 

“Uma ufakazi esukuma ethi uwena owamsukela, 
uzothini?” 

“Ngizokuphika lokho ngoba akubanga njalo.” 

“Uthi uyamazi ufakazi kuleli cala?” Wambuka futhi 
efifiyelisa amehlo abomvu, ebhema. 

“Angimazi.” 

Umshushisi wabheka umahluleli, wathi, “YiNkosi 
yeNkantolo, umlomo ongathethi manga. Uyafuna usukume 
ufakaze?” 

“Uma iNkosi yangibona phela ingasukuma.” 

“Uthi akusukume iNkosi yeNkantolo? Uyazi weyisa 
kabi lo muntu?” Elinye ibhungu laqhasha esixukwini, 
uyise uThabekhulu lamsakaza ngempama eyahlakaza 
amathe, wasala enambitha ubala. 

“Mhlawumbe wenziwa ukungeya ngoba nakhu 
engibona ngifake amateki. Uyakhohlwa wukuthi ngabe 
ngifake izicathulo eziphambili ukuba akangibulalelanga 
ubaba.” Wakhala, uNkosana ecula ephinda lona ivesi 
lendoda ayibona yengeme uyise ikanye nesithandwa sayo. 

“Uyezwa ukhalisa iJaji wena?” Amkhankatha amazwi 
amaningi esixukwini. “Uyalivuma noma uyaliphika na 
icala?” 

“Wafa ngizivikela bantabami. Ngangingenanhloso.” 

“Uma pho naningenanhloso, namkhipha kanjani 
endlini, namthwala ibanga elide, naze namlengisa 
esihlahleni esisemawolokohlweni phezu komfula uMlazi?” 
Wayikhipha ngomlomo nangamakhala intuthu. 

284 

Lamhila lelo uThabekhulu. Wakhwehlela, wabakaza. 

“Bantabami, ngaphambi kokuba sinonina weNkosi 
yeNkantolo sibuyele ebandleni likaNkulunkulu, saguqa 
phambi kwakhe, esontweni, okwenzeka konke sakudalula 
noMfundisi ezwa. Inhloso yona impela yayingekho. 
Ngendlela le ndaba esinda ngayo, bantabami, abantu 
abadala kuphela engingabachazela ngayo, bezwe. Ikude 
kabi nomuntu ongakaganwa nongakagani.” 

“Musa ukusibhedela wena lapha! Asikhulumi 
ngamacala asezulwini lapha. Siqula amacala asemhlabeni 
okusibulalela obaba!” Kwakuvutha omunye umshushisi 
naye okhela owakhe ugwayi. 

Wakhala umehluleli, wacula bempheleka abanye ethi: 

Ngathi ngiyalunguza 

Bangikhaca kabi, 

Beth’ emuva le nto, 

Ayiphind’ ekamelweni! 

“Uyabukhumbula lobo busuku mbulali?” Wayesebuzwa 
umahluleli esehlengezela izinyembezi. 

“Ngiyakhumbula mfana wami. Obaba nomama wakho 
lapho bekhona bayazi ukuthi kwakusukelephi. Ngicela 
ungixolele.” Wacweba izinyembezi, waphunga lapho 
ukhanyikhanyi ekhipha oluhlaza nomhlophe umbani. 

“Kungcono ngoba uzivumela ngomlomo wakho.” 
Wabuyela esihlalweni sakhe uNkosana, wayesebuza 
kubashushisi ukuthi babefinyelela kusiphi isinqumo. 
Babukana abashushisi. Abazange baphendule, 

285 

ngaphandle kokuba bedlulise iminwe ezintanyeni, 
okwakuwuphawu lokunqunywa noma ukulengiswa, noma 
ukulenga ithayi. 

Umahluleli wakhwexa amahlombe wayesethi, 
“Njengoba inkantolo uyizwa, ivumelana ngazwi linye 
ngokuthi uwumbulali. Obulala ngesandla, uyofa ngaso 
naye. Inja eluma ezinye iyofa ngokulunywa ngezinye 
nayo. Inkantolo ikuthola unecala. Asikho esinye isigwebo 
ebona ukuthi sikufanele ngaphandle kokuba ufe ngocu 
lomntakwenu. 

“Njengoba wabulala ubaba nje, ngikubona kungifanele, 
kungilingene futhi ukuba ngimphindisele. Ngihlala 
ngigweba nje, ngingabafaki mathayi zandla zami, wena 
ucu lomntakwenu uzolugaxwa yimina, mathupha, zandla 
zami.” Wazikhotha izindebe, wayesesukuma eseqhweba 
omunye umfana owayeseguqe eceleni kukaThabekhulu 
nethayi. 

“Ngiphe mfana siphethe umsebenzi zingakafiki lezi 

zinto ezingamaphoyisa!” 
Wasondela nalo umfana. 

“Phuthumani ingaze ifike leya moto ezayo! Mhlawumbe 

ngeyamaphoyisa.” Kwakuwiliza elinye izwi esixukwini. 

Waliphakamisa uNkosana ithayi, walehlisela 
entanyeni kaThabekhulu kancane eseyihubela phansi, 
abanye bemvumela: 

Kwathi kus’ ubaba 

Wayeleng’ emthini: 

Babulali ngiyanazi, 

Ngomphindisela! 

286 

“Mbhaveni!” 

“Ugwayi!” Kwakumemeza omunye. 

Waqhamuka umndweza kasikilidi, wabethelwa 
emlonyeni kaThabekhulu. Wanikwa nomentshisi. 

“Zokhelele wena, ubheme!” 

Ikhanda selingenhla kwethayi, waze walitshekisa 
uThabekhulu encenga ethi, “Kodwa mntanami 
awusakhumbuli nosuku enganicosha ngalo nincike 
ngemoto yami esontweni, ngayonikhoselisa ekhaya? 
Ngixolele ndodana!” 

“Mxoleleni bandla!” Intombazana eyayiseminyakeni 
eyayiyishumi nantathu yakhala yathwala izandla 
ekhanda. 

“Thula! Ufuna ukumendlalela yini?” Amehlo ayebomvu 
omshushisi ayigqolozela. Amanye amantombazane 
ayephoqiwe nokuba laphaya, ephikisana nokwakwenziwa, 
eyayikhala ayisindisa ngokuyibamba isamuku. 

“Bhema wena! Musa ukudlala ngathi lapha!” 
Kwakusho abanye besimame ungasazi nokuthi izinseka 
zase zashonaphi. 

Esathithibele uThabekhulu, nsi, yema iveni 
yoMfundisi eyayigcwele inyinyitheka abathandazi. 
Embona uThabekhulu eseligaxiwe ithayi, wehla egxuma 
uMfundisi Langa, sekuwubumayemaye bekhala bonke. 
Abanye abathandazi bathi bevulela ababengemuva, 
uLanga wayeseqhekeze iBhayibheli, emi phambi kolusha, 
encenga, ekhuza. 

“Suka lapha Mfundisi!” Amabhungu ayebambisana 
ngaye emchiliza. “Uma unenkani yeselesele, siyifaka 

287 

umlilo le veni yakho!” 

UMaZondi wehla evenini wahaqazela ngamadolo 
eshweleza endodaneni. Kwaba nhlanga zemuka 
nomoya. Esikhundleni sokumzwela uNkosana wahuba 
ingoma yakhe wamkhomba ethi, “Babulali ngiyanazi. 
Sengiyaphindisa! Mbambeni nangu umbulali! Icala lakhe 
selinqunyiwe. Liyefana nelosegwetshiwe!” 

“Sengingaze ngikhonjwe wumunwe wakho mntanami!” 
Wazama ukuzibeletha uMaZondi. Wawa, wavuka, 
wakhubeka, wabalekisa okomntwana. 

“Bulalani mina bantabami!” Waziphonsa kubo 
uMfundisi kwawubunikilili edonsa edudula abase 
bembamba, abanye bemkhela ewa. 

“Sibulaleni okungenani bantabethu! Lezi zingubo 
sizifakele khona ukulilwela nokulifela iqiniso!” Babesho 
abathandazi sebeyibambe nezingane zabo. 

“Sibambeni isiboshwa, nasi sibaleka!” Kwakumemeza 
abanye bembona uThabekhulu ebaleka nethayi besalibele 
uMaZondi. Esejikijelwa nangamatshe ekhala umzimba 
wonke, wema. Bambhubela bamphuzisa wona futhi 
uphetroli. 

“Yokhela umentshisi uwuphonse kuye!” Kwakumemeza 
izwi emazwini ngamazwi. 

UThabekhulu wambona futhi ukhanyikhanyi ushaya 
umbani owawubomvu tebhu. Kwahlwa engqondweni. 
Akalicabanganga ihubo alicula. Wazizwa eselihuba ethi: 

Lapho zingihleka izoni, 

Zingifak’ umqhel’ ekhanda, 

Zingifela ebusweni, 

Ngakukhumbula njalo. 

288 

Wo, angazi noma wena 

Kwashuba umoya ngesikhathi abathandazi 
ababehlengezela izinyembezi beyivuma naye, abanye 
besazilahlela ezinganeni bethi nabo azibashise. Umentshisi 
wokuqala ababewokhele bawujika buqamama oNkosana 
ababengasabhekeki wawucishile. 

“Oshayo oshayo!” Balinga ukuwokhela futhi omunye. 
Bahlakazeka abathandazi. UThabekhulu wambona 
futhi ukhanyikhanyi ugqamuka unyazi lokugcina qede 
wayikloba ngesikhathi, walithika amalangabi: 

Khona esiphambanweni, 

Ngibethelwe ngihlupheka, 

Ngibhotshozwa zipikili, 

Ngakukhumbula njalo. 

Lawo mazwi wawasho uThabekhulu esukeleka ngejubane 
emshwabadela emfobela amalangabi amanye elanguka 
ngomlomo. Waqonda ngqo kuMaZondi owayesekade emi 
buqamama ebukela ekhala. 

“Bayekeni! Bazothungelana!” 

Wawungathi babejahana, kungasacaci nokuthi 
uThabekhulu wayesambona ngani uMaZondi kulawaya 
malangabi. Wawa wavuka futhi uMaZondi, wavuka, 
wawa. Wavuka wabaleka akangazithambisa esekubona 
ngamehlo ukufa. Bakhala ubumayemaye abathandazi 
bembona uThabekhulu owayeselule izingalo 
ezazingamalangabi sekwala kancane ambambe. 

“Wo, angazi, noma wena 
Ungikhumbulile na? 


289 

MaZondi! Nangu uDubazana! Ngixo …” 

“Yebo, ngiyakukhumbula! Angibaleki! Sengifa lapho 
ofela khona!” Walahleka phansi naye. 

“Abokhelani! Mbambeni!” Yabhuza futhi intsha iya 
kubo. Muntu wabantu lowo, owamisa imoto, wasivula 
sandiza isivalo, waziphonsa phakathi uMaZondi qede 
yashaya yachitha naye. 

“Uwena lona ovikela izoni. Ngabe simbambile lowa 
mama!” Basho bebhodlela kuye uMfundisi owayebutha 
inhlabathi ezama ukucisha uThabekhulu owayengqongqa 
phansi. Babadudula bonke nabathandazi ababemelekelela, 
bavuma phansi. Bamhlwitha nebhayibheli ayeligodlile, 
baliphonsa emlilweni. Wasala enkemile. 

“Phonsani nezincwadi enifunda ngazo ezosheshe ashe 

aphele zingakafiki lezi ziphazamiso ezingamaphoyisa!” 

Nezingane ezazingahambisani naleso senzo, 
ngokwesabela impilo yazo zaziphonsa izincwadi 
emalangabini. Edelile uMfundisi wantenga, 
wayikhulekela inyama eyayisha. 

“Hhawu, bakithi! Ngizwa sengathi wuThabekhulu 
lona oshiswayo?” Wayetheleka egijima uBhekizizwe Zulu, 
esehefuzela. 

“Uyena impela, mfowethu.” Kwakuvuma uLanga. 

Wahuduleka uZulu waye waguqa ngaselangabini, 
wakhala eshaya inhlabathi ngezandla ethi, “Kodwa kukhale 
nyonini ezweni lakithi! Bantabami, njengoba sasishaywa 
nje, siboshwa, abanye bebulawa, sasingazinikeleli ukuba 
nizithathele umthetho niwusebenzisele ukubhubhisa 
izwe nesizwe. Sasilwela amalungelo nentando yokulunga, 
nenkululeko, nokushaywa nokusetshenziswa komthetho 

290 

ngendlela eyiyo. Sasishabashekela inhlalakahle; hhayi le 
nhlekelele eseniyenza! Nina seningqongqisa bona kanye 
laba bantu esasibalwela nesasibalekelela, abangabonaze 
bayizwe inkululeko empilweni yabo. Esikhundleni 
sengcindezelo yobandlululo nina nifaka imbubhiso yomlilo. 
Nkulunkulu, sicela isihe nomusa e–Afrika!” 

Laze laba bomvana ilanga phezu kwezintaba 
kusalindelwe abokugcinwa komthetho. Umlotha 
kaThabekhulu nogalo ababemnyama suce kwakusekhona 
phansi. Eceleni kwaleyo nqabakayitshelwana kwase 
kuguqe uMaDlamini owayefike ngesidumo wakhihla isililo. 
Wayebuye aduduze noThabisile okwakungasensuku zingaki 
abelethe enye. UThabethule wayehlezi esihlalweni sakhe 
esasinamasondo, ecwebe izinyembezi. UMakhosazana, 
ngokwesaba ukuthi umfowabo wayengafika ekhaya azobasa 
noMxolisi, wayenele wabona iloli lamasotsha wabalekela 
khona lapha kwaNozililo nabantwana. Naye wayekhala 
bemphahlile. Ingomuso labo nabo lalingacacile. 

“Zidalekile izixhwala nezigoga. Uma zingenakulashwa 
imizimba nemiphefumulo, nankululeko okukhulunywa 
ngayo iyoba ukubhongela emswaneni kwenkunzi enqundwe 

291 

amanqindi,” kuphawula uZulu. “Njengoba ubabona 
behlezi bedideke benje, ababona abakwaThabekhulu 
nabakwaDubazana kuphela, kepha bamele izigidi 
ngezigidi eziminziswe wuzamcolo wenqubo. Nalezi 
zingane ezimi laphaya zisisho ngenhlamba, zimele 
inkumbula eyakhishwa ezikoleni yakhulela emnyameni, 
isiyophinde izalele emnyameni.” 

waya emlotheni, wafike wadonsa amaphepha ezincwadi 

ezazishisiwe, wawathintitha, wawaphakamisela 
phezulu ethi, “sithintithe zona lezi zincwadi, ngolwazi 
olukuzo siwudedise umnyama. Ngazo likhona ithemba 
lokuthi uyodamuka, ngale kwawo kube nokukhanya 
nokuqonda. Ukubusa kwesizwe sisemnyameni 
nokungawondi, sibhujiswa yizifo, ububha, kunokukhala 
nokugedla kwamazinyo silwa sodwa, sizala siqhulula 
intululwane yezingane esingazidingi nezingenamondli, 
kuwukuzikhohlisa ngenkululeko esizweni esakhe phezu 
kwentabamlilo.” 

NoMfundisi Langa waguqa eduze kwawo umlotha 
wakhothoza imvuthu yeBhayibheli. Wayithola 
imvuthuluka, wayithintitha waphakama nayo 
eyiphakamisa ethi, “Ngamazwi alotshwe kule ncwadi, 
bonke abavutha ngezinhliziyo siyobaphozisa ngomusa, 
inqobo nje uma singacheme namaqembu ezombusazwe. 
Ngale kwesisi somusi kuyoba nesisa sobuntu.” 

Abathandazi babelokhu bemile, begebise amakhanda, 
bevule izihlabelelo becula. Imoto yamasotsha yayisemi 
buqamama. Nawo ngemuva ayebukeka edangele, 
edikibele nemibhobho yezibhamu ayeseyibhekise 
phansi. Kujana egqumeni yakhala yanqenqetha 
insimbi esontweni lamaRoma aKhatholika. Yathunuka 
inkumbulo kaMaDlamini, wakhihla uqanduqandu 

292 

lwesililo. Wayesekhumbula ukuthi emini yanamuhla, 
ngehora leshumi nambili babeke bahlala babambanela 
eduze nomyeni wakhe. Izinsimbi zesonto laseSheshi 
zazibakhalele zibaculela. UThabekhulu manje 
wayesethule, eshunqa. Nangalelo hora lesithupha 
izinsimbi zaseSt Paul zazisakhala zincencetha kuduma 
iTheku nezitezi namagagasi alo, zihuba zithi: 

Kuzakusa; 
Ngiphathe ngomusa 
Njengomntwana. 
Ngenhliziyo yami ngithi: 
Nkosi yami: 
Kuwe Nkosi yami, ngiza kuwe. 


“Ikhambi elinye,” kwakusho uMfundisi, “likubo 
abaholi nesizwe abozinqumela ukubuyisana 
nokusebenzisana ezinhliziyweni zabo bemumeme 
bamemukela uMdali wezwe nomusa nokukhalipha 
kwakhe!” 

Yaqhamuka ngesikade iveni indiza, yema kwashunqa 
izintuli. Njengesiguli wehliswa uMaZondi waphahlwa 
amaphoyisa ayephethe imigqonqo yezibhamu. Wahamba 
ephephuka ekhutshwa nangesinye sezicathulo 
esasiphume sisha kuThabekhulu. 

“Kepha, uma kusenjengoba sibona nje, ukufa 
sisaphila kuseyingxenye yempilo,” selisele ngocezwana 
ezintabeni, uBhekizizwe wababuka bonke abase 
beyizixuku bebukela. “Sikuphi bakithi kule nhlekelele 
yempilo?” 

Kanye kanye, sengathi babetshelene, baphendula 
kwababaza amagquma bethi, “ASIKHO NDAWO 

293 

BAKITHI!” 

Gqwambi, lashona ilanga. 
O, hhe, Nkosi yami! Mntanami, sasingasekho isikhathi 
esasisengcono! 

294 

295 

296 


