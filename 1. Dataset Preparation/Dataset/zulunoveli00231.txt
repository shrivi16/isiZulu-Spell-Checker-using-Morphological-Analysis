LAFA ELIHLE KAKHULU 
Lena yincwadi ka-Alan Paton ebizwa ngokuthi 
CRY, THE BELOVED COUNTRY 


Ihunyushelwe esiZulwini ngu 

SIBUSISO NYEMBEZI 



Lafa Elihle Kakhulu 

Lafa Elihle Kakhulu 

A Zulu translation of the novel by 
Alan Paton 

Cover Design and Artwork: 
Cover Photo: 
Cover Design: 
Page Design: L. Richards 


Kuyicala ukufothokhopha noma yiliphi ikhasi kule 
ncwadi ngaphandle kwemvume ebhalwe phansi 
evela kubashicileli 

Shuter & Shooter Publishers (Pty) Ltd 
21C Cascades Crescent, Pietermaritzburg 3201 
P O Box 13016, Cascades 3202 
http://www.shuters.com 

Copyright © Shuter & Shooter Publishers (Pty) Ltd 2007 
First edition 2007 
ISBN 978-07960-3708-4 

This is an IsiZulu Novel 


All rights reserved. 
No part of this publication may be reproduced, stored in or introduced into a retrieval system, 
or transmitted, in any form or by any means, electronic, mechanical, photocopying, recording 
or otherwise, without prior written permission from the publisher. Any person who commits any 
unauthorized act in relation to this publication may be liable to criminal prosecution and civil claims 
for damages. 


Onke amalungelo agodliwe. 
Akukho ngxenye yaleli bhuku engashicilelwa kabusha, igcinwe noma yenziwe esinye isimo, 
kungaba ngokufothokhopha, ukuqopha noma ngayiphi enye indlela ngaphandle kwemvume 
ebhalwe phansi yabashicileli. Lowo oyokwenza noma yini engagunyaziwe mayelana naleli bhuku 
uyobekwa icala noma ahlawuliswe kanzima. 


Printed by Intrepid Printers (Pty) Ltd, Pietermaritzburg, KwaZulu-Natal 
xxxx 


AMAZWI OMLOBI 

KULIQINISO ukuthi kunomgwaqo omuhle kakhulu 
osuka eXobho wenyuse izintaba. Kuliqiniso ukuthi uqonda 
eCarisbrooke, nokuthi uma ulapho, kungekho nkungu, 
ukhangwa yilizwe elihle ngokumangalisayo, isigodi soMzimkhulu. 
Kodwa akukho ndawo lapho ebizwa ngokuthi kuseNdotsheni. 
Akukho pulazi elibizwa ngokuthi kusekuphakameni. Akukho 
bantu lapha encwadini abangabantu abaphilayo ngempela nabake 
babakhona, ngaphandle komufi uProfessor Hoernlé. Kodwa 
akulotshiwe lutho ngaye okungathiwa luyahlambalaza. UProfessor 
Hoernlé, owayefundisa eWitwatersrand University, wayenesibindi 
esingummangaliso, efuna wonke umuntu ukuba aphathwe 
ngendlela efanele. 

Baningi-ke abantu okukhulunywa ngabo njengabantu 
abaphethe izikhundla ezithile nezithile. Ababizwa ngagama 
kodwa. Akukho lapho kuqondwe khona labo abangabe 
baphethe lezo zikhundla ngempela njengokubazi kwethu. 
Nasezigigabeni ezilandwayo, akukho lapho kuqondwe khona 
isigigaba esake senzeka ngempela njengokwazi kwethu. Mayelana 
nokudutshwa kwamabhasi, ukuphenjwa komuzi waseMasakeni 
nokuteleka kwabasebenza ezinkomponi, kulunjaniswe amaqiniso 
nezinganekwane. Ngakho-ke ngenxa yalokhu, le ndaba ayisilona 
iqiniso, kodwa uma ithathwa njengendaba yenhlalo yale mihla 
yethu, iliqiniso elipheleleyo. 

Mangikuphawule ukuthi isibalo sabantu bonke abakuleli 
lakithi yizigidi ezilishumi nanye. Izigidi ezimbili nesigamu 
ngabamhlophe; iningi labo ngabakhuluma isiBhunu. AmaKhaladi 
ayisigidi esisodwa. Zonke lezi ezinye izigidi ngabantu 
abamnyama. IGoli libizwa ngokuthi yidolobha elikhulu. Kushiwo 

iii 



lapho liqhathaniswa namanye amadolobha akuleli lakithi. Isibalo 
sabantu abahlala khona bazo zonke izizwe yizinkulungwane 
ezingamakhulu ayisikhombisa. Ngumuzi omuhle lona, kepha 
uhamba uba nezindawo zobuphofu ezishaqisayo. UMzimkhulu 
ubizwa ngokuthi ngumfula omkhulu. Okuliqiniso wukuthi 
ngumfudlana nje omncane osesigodini esikhulu. 

lapho liqhathaniswa namanye amadolobha akuleli lakithi. Isibalo 
sabantu abahlala khona bazo zonke izizwe yizinkulungwane 
ezingamakhulu ayisikhombisa. Ngumuzi omuhle lona, kepha 
uhamba uba nezindawo zobuphofu ezishaqisayo. UMzimkhulu 
ubizwa ngokuthi ngumfula omkhulu. Okuliqiniso wukuthi 
ngumfudlana nje omncane osesigodini esikhulu. 
A 


iv 



1 

1 

Utshani bunonile, buhlangene buthe ngci, inhlabathi 
ayibonakali. Lobu tshani bubamba imvula nenkungu, amanzi 
ashone phansi, athubeleze ayongenela emifuleni emikhulu 
nemincane. Bulondeke kahle lobu tshani, aziziningi izinkomo 
eziklaba khona, ayiminingi nemililo ebabelwayo ehlubula 
inhlabathi isale ize. Khumula izimbadada zakho lapha ngoba le 
ndawo ingcwele. Isenjengoba yenziwa nguMdali. Yilondoloze 
kahle, yiqaphele kahle, yonge kahle ngoba ilondoloza umuntu, 
iqaphela umuntu, yonga umuntu. Ngokuyibhubhisa ubhubhisa 
umuntu. 

Lapho umi khona utshani bunonile, buhlangene ngci, 
ayibonakali inhlabathi. Kepha lezi ntaba ezinothileyo 
ziyagebhuka, ziwele esigodini ngaphansi, nesimo sazo siguquke. 
Ziphenduka zibe bomvu, zihlubule ingubo yotshani ingasekho. 
Azisenamandla okubamba imvula nenkungu. Imifula emaweni 
ayisagelezi. Utshani buqothulwa yizinkomo; ziningi kakhulu. 
Futhi bushiswa njalo. Zifake izimbadada zakho lapha; kuyahlaba; 
kuyasika ezinyaweni. Ayilondolozekile kahle; ayinakekelwa. 

 


Nayo ayisagcini muntu; ayisondli muntu; ayisanakekeli muntu. 
Namatitihhoye awasezwakali kula maganga. 

Lezi ntaba ezinkulu, ezibomvu, zimi njengezintandane. 
Umhlabathi ugugulekile njengenyama inonsuka emathanjeni. 
Imibane iphambana phezu kwazo, amafu akhalele phezu kwazo, 
imifula efileyo ivuke ibomvu yigazi lomhlabathi. Ezigodini 
laphaya, nampo abesifazane beqhwandaqhwanda inhlabashana 
esasele, ummbidlana wakhona sewuma ngedolo. Lezi yizigodi 
zamakhehla nezalukazi, zawonina nabantwana. Amadoda 
awekho, izinsizwa nezintombi azikho. Umhlabathi awusakwazi 
ukubagcina. 

2 

YATHATHELA ngejubane intombazanyana iphikelele endlini 
yesonto eyayakhiwe ngongcwecwe. Yayiphethe incwadi. Eduze 
nje nendlu yesonto kwakukhona indlu. Yanqonqotha ngokwesaba 
emnyango wale ndlu. UMfundisi Stephen Khumalo wayehlezi 
etafuleni ebhala. Lapho ezwa lokhu kunqonqotha, waphakamisa 
ikhanda wathi, 

“Ngena”. 

Yavula intombazanyana, ivula kancane ngokwesaba sengathi 

iyasindwa yile ndawo. Yangena ngokwesaba. 

“Ngilethe incwadi Baba, Mfundisi.” 

“Ulethe incwadi? Uyithathaphi mntanami?” 

“Esitolo Baba. Uthe umlungu wasesitolo mangiyilethe lapha 

kuwe.” 

“Ngiyabonga Mntanami. Kulungile-ke, usungahamba.” 

Kepha akaze ahamba lo mntwana, wabe elokhu eshikisha 

phansi ngonyawo, ehlikihla itafula loMfundisi ngomunwe. 
“Yini Mntanami? Ulambile yini?” 

 



“Cha, angilambile kakhulu Baba.” 

“Cha, angilambile kakhulu Baba.” 

“Yebo, Baba, kancane nje.” 

“Yiya laphaya kunyoko ekhishini, Mntanami; mhlawumbe 

ungahle uzithole izingqweqwana.” 

“Ngiyabonga Baba.” 

Yasuka le nganyana inyathela sengathi iyesaba, sengathi 
izolimaza izinto lapha phansi endlini yomuntu omkhulu, indlu 
enamatafula, nezihlalo, newashi elikhulu, nezincwadi ezingaphezu 
kwezasesikoleni ngobuningi. 

Wayibuka le ncwadi yakhe uKhumalo. Yayingcolile, ikakhulu 
lapha kunanyathiselwe khona isitembu. Wawungayifuni 
incwadi eseyedlule ezandleni eziningi. Yayivela eGoli. Baningi 
abakubo ababeseGoli. Umfowabo, uJohn, owayengumbazi, 
wayeqhuba umsebenzi wakhe eSofaya, eGoli. Kwakukhona 
udadewabo, uGertie, ayemshiya ngeminyaka engamashumi 
amabili nanhlanu. Wayehambe nendodana yakhe encane 
waqonda khona le ezinkalweni zaseGoli, eyothungatha umyeni 
wakhe owabhungukela ezinkomponi. Kanti nayo, indodana 
yakhe ekuwukuphela kwayo, uzinyo libulala, yasuka ithi iyofuna 
uyisekazi, uGertie, yahamba esejuba likaNoah. Ziningi nezinye 
izihlobo zakhe ezaziseGoli noma-ke kambe zazingasondele 
njengalezi esezibaliwe. Kwaba lukhuni ukuthi uzothi le ncwadi 
ivela kubani. Babengasabhali laba bantu, nezandla zabo 
engasazikhumbuli kahle. 

Wayiphendula imvalaphi, kodwa nangemuva akaze afica lutho 
olunokumkhanyisela. Wazizwa engakwenameli ukuyivula. Phela 
eseke wayivula, akanakubuye ayivale. 

“Uthi seyihambile nje leyo ngane, weNkosikazi?” 

“Chabo, isadla.” 

“Kulungile, mayidle. Ifike nencwadi lapha, ingabe wena 

 


uyazana yini nayo?” 
“Ngingayazi kanjani-ke mina?” 
“Wumbuzo ngempela lowo. Ake uyibheke.” 
Wayithatha umkakhe, wathi ukuyipotopotoza. Kodwa 

akezwanga lutho olwalunokumtshela ukuthi ivela kubani. 

Wayesefunda ikheli elifunda kancane: 
Mfundisi Stephen Khumalo 
St. Mark’s Church, 
Ndotsheni, 
NATAL. 

Waqunga isibindi wathi, “Ayiveli kumfana wethu.” 
“Cha,” kuphendula uKhumalo, “ayiveli kuye.” 
“Mhlawumbe ikhuluma ngaye.” 
“Ngicabanga kanjalo nami,” kusho uKhumalo. 
“Ayiveli futhi kuGertie.” 
“Mhlawumbe ivela kumnawami, uJohn.” 
Bathula bathi cwaka, kwezwakala impukane kuphela. Kwase 


kukhuluma inkosikazi ithi, “Kudala siyilindele le ncwadi, kodwa 
namhla lapho seyifikile, sesiyadidizela, sesaba ukuyivula.” 
“Ngubani owesabayo? Yivule!” 

Nempela yayivula inkosikazi. Yayivula kancane, ngokunakekela 
ngoba yayingejwayele ukuvula izincwadi. Yayihosha emvalaphini, 
yayivula. Yaqala ukuyifunda kodwa iyifundela phansi, akaze ezwa 
kahle uKhumalo. 

“Funda sizwe bo!” 
Nembala wayifunda waphumisela. 


 



The Mission House 
Sophiatown 
Johannesburg 
September 25The Mission House 
Sophiatown 
Johannesburg 
September 25, 1946 

Mzalwane eNkosini; kukhona umuntu wesifazane lapha, 
osemncane nje. Igama lakhe nguGertrude Khumalo. Ngizwa 
kuthiwa ungudadewabo kaMfundisi Stephen Khumalo waseSt. 
Mark’s Church, eNdotsheni. Ugula kabi lo muntu. Phuthumake 
ukhuphuke Mfundisi. Uqonde kimi, kwaTheophilus 
Msimanga eMission House, Sophiatown. Siyobonisana-ke 
lapho usufikile ukuthi kungenziwa njani. Ngizokufunela mina 
indawo yokuhlala lapho bengeyikukumba khona eqolo. 

Yimina, Mzalwane eNkosini, 
Owakho Theophilus Msimanga. 
Babuye bathule bathi cwaka. Ngelikade wezwakala owesifazane 
ethi, “Awu Mntungwa!” 
“Yini?” 
“Le ncwadi, Baba. Sewuyizwile phela.” 
“Yebo sengiyizwile. Kulukhuni.” 
“Akusho wena Baba. Kodwa uzokwenze njani?” 
“Seyidlile yini intombazana?” 
Waphakama umame waya ekhishini, wabuya nayo ingane. 
“Usudlile Mntanami?” 
“Yebo, Baba, sengidlile. ” 
“Hamba-ke Mntanami. Ngiyabonga ngokungilethela le 
ncwadi yami. Uzungibongele nakumlungu esitolo.” 
“Yebo Baba.” 
“Hamba kahle-ke Mntanami.” 
“Salani kahle.” 

 


“Hamba kahle Ntombi.” 

Nempela yasuka-ke intombazana yaqonda emnyango. 

Yawuvala ngokucophelela. 

Isihambile intombazana wabuza owesifazane wathi, 

“Uzokwenzenjani Baba?” 

“Mayelana nani Mkami?” 

“Ngisho phela mayelana nale ncwadi.” 

Umuntu wabona isifuba sigubhazela kumnumzane. 

“Ngilethele leyo mali yaseSt. Chad’s.” 

Yaphuma inkosikazi. Yabuya isiphethe ikopi elifana nelekhofi 
noma elikakhokho. Walithatha uKhumalo walibuka, walibuka 
sengathi impendulo izovela lapha kulo. Yayisithi inkosikazi, 
“Awunakwenza ngokunye, Baba.” 

“Ngingayisebenzisa ngithini kodwa Mkami? Uyakwazi ukuthi 
le mali siyilondolozele ukuba sithumele ngayo u-Absalom eSt. 
Chad’s” 

“U-Absalom akasenakubuye aphinde aye eSt. Chad’s.” 

“Ungakusho kanjani lokho?” kusho uKhumalo ngolaka.” 
“Ungakusho kanjani nje nempela?” 

Yaphendula inkosikazi, iphendula ngomoya ophansi yathi, 
“Baba, u-Absalom useGoli. EGoli-ke akuyi lubuyayo.” 

“Yebo, khona kunjalo. Le mali ayisenakukufeza esasikuhlosile 
ngayo. Umnyango sewuwuvulile; ngakho-ke masiphume ngawo. 
UNkulunkulu kuphela owaziyo lapho siyophelela khona. 

“Chabo!, Baba, awukhulumi khona lapho uthi yimina engivule 
umnyango,” isho ngelokwenyela inkosikazi. “Kade umnyango 
wavuleka. Into nje wena ubungaboni.“ 

Waphendula ngolaka futhi uKhumalo wathi, “Besinendodana 
eyodwa vo. Thina Zulu sizala abantwana abaningi. Kodwa kithi 
ube munye zwi. Waya eGoli. Njengoba usushilo, eGoli akuyi 

 



lubuyayo. Ababhali ngisho nokubhala. Abafuni nokuya eSt. 
Chad’s bayofumana imfundo okuyiyona engaphilisa umuntu 
onsundu. Baya eGoli, baduke, bangabuye baziwe. Le mali... ” 

lubuyayo. Ababhali ngisho nokubhala. Abafuni nokuya eSt. 
Chad’s bayofumana imfundo okuyiyona engaphilisa umuntu 
onsundu. Baya eGoli, baduke, bangabuye baziwe. Le mali... ” 

“Kodwa uzephulelani umoya Baba?” 

“Ngizephula umoya? Ngizephula umoya? Angizephuli umoya. 
Yibo abangibulala inhliziyo. Indodana yami, ezalwa yimi uqobo; 
udadewethu, engamshiyela ibele; umnawami esashiyelana naye 
ibele. Bayahamba, ababhali nakubhala. Mhlawumbe bona abazi 
ukuthi siyakhathazeka. Mhlawumbe abanandaba nje.” 

Laya ngokuya liphakama izwi lakhe ligcwele ulaka. Waqhuba 
wathi, “Ake uye laphaya kumlungu phela uyobuza. Mhlawumbe 
zikhona izincwadi zabo. Mhlawumbe zedukele khona laphaya 
esitolo. Hamba uyofuna nalaphaya emithini. Mhlawumbe umoya 

uziphephulele khona.” 

“Manje usufuna ukuzwisa nami ubuhlungu?” 

Wethuka, waqabuka uKhumalo, yabuya ingqondo. 

Wayesekhuluma ngomoya ophansi ethi, “Amanga, Mkami, 
angiqondile neze ukukuzwisa ubuhlungu. ” 

Walinikeza uMkakhe ikopi wathi, “Livule.” 

Nembala walamukela ikopi ngezandla eziqhaqhazelayo, 
walivula. Wayithululela etafuleni imali. Kwakukhona amaphepha 
amadala angcolile, nesiwehle nje semali emhlophe nezindibilishi. 

“Yibale.” 

Nempela inkosikazi yayibala kancane, kancane, idamane 
iwaphendula amaphepha nemali eluhlweza sengathi ifuna 
ukubonisisa kahle ukuthi yimalini. 

“Yishumi lawompondwe nompondwe ababili, nawosheleni 

 


abahlanu nezindibilishi eziyisikhombisa.” 

“Yithathe yonke Baba. Wazi ngani; mhlawumbe kuzofuneka 
izindleko zawodokotela, nezibhedlela, kuvele nezinye 
izikhubekiso. Yithathe yonke. Futhi kufanele uyithathe nencwadi 

le yasePosini. Ineshumi lawompondwe. Hamba nayo.” 

“Bengiyongela isitofu sakho leyo mali.” 

“Akulutho lokho Baba. Phela nalena enye imali esithi 
ngeyaseSt. Chad’s, mina ngangiqonde ukuba ngikutholele ngayo 
izingubo ezintsha ezimnyama nesigqoko esisha esimnyama, 
nawokhololo abasha.” 

indibilishi – ingaphansana kwesenti 

isihlanu – amasenti angamashumi amahlanu 

uzuka – amasenti amahlanu 

ishumi – irandi 

usheleni – amasenti alishumi 

upondo/umpondo/umpondwe – amarandi amabili 

“Nakho lokho akulutho. Ake ngibone. Ngizohamba…” 

“Kusasa lokhu okusayo Baba, hhayi nanini. Uzokhwela 
eCarisbrooke.” 

“Ake ngibhalele umBhishobhi ngimazise ukuthi angazi ukuthi 
ngizohamba isikhathi esingakanani.” 

Wasukuma, kubonakala ukuthi usukuma kanzima, wahamba 
wayokuma phambi komkakhe. “Ungangibambeli inhliziyo, 
Mkami, ngoba ngikuzwise ubuhlungu. Ngisayokhuleka 
esontweni.” 

Waphuma, umkakhe wambuka ngefasitele elincane. Wahamba 
kancane eqonde emnyango wesonto. Wayesehlala phansi etafuleni 
lomyeni wakhe, ikhanda elibeke phezu kwalo. Wathula wathi 
cwaka, lokho kuhlupheka buthula okubonwa kumakhosikazi 
ansundu; ukuhlupheka kwento engenamlomo, eyisimungulu. 

 



Zonke izindlela zibheka eGoli. Izitimela ziguduza ubusuku 
ziphuma nasemisahweni ziphikelele eGoli. Kujabula lawo mehlo 
akwaziyo ukuvaleka alale. 

Zonke izindlela zibheka eGoli. Izitimela ziguduza ubusuku 
ziphuma nasemisahweni ziphikelele eGoli. Kujabula lawo mehlo 
akwaziyo ukuvaleka alale. 

UMANKALANYANA usuka phansi esigodini soMzimkhulu, 
enyukele phezulu ezintabeni. Wenyukela eCarisbrooke, enhla 
neNcalu. Lapho sifika eCarisbrooke lesitimela esincanyana, 
ungake wehle umzuzwana, usibuke kahle lesi sigodi osuka 
kuso. Singeke sikushiye isitimela ngoba abantu bayingcosana 
lapha, futhi bonke bayazana. Kanti noma singaze sikushiye, 
kungeze kwaba yilutho nje ngoba ungasisukela ngejubane usifice, 
ngaphandle kokuba uyisigoga noma ungumuntu osemdala. 

Uma ngabe kunenkungu, ungeke usibone lesi sigodi esikhulu. 
Ungasuke uzungezwe yinkungu yonke indawo. Bakhona 
abangayithandi inkungu le, bathi iyabanda, kanti futhi yenza 
kube kubi. Abanye bayayithanda, bayibona iyinto eyisimangaliso, 
ekhangayo, ebikezela okungaziwayo. Lapho ubuka phandle 
ngamafasitele anenkungu, ubona izindonga zotshani. Ziningi 
kakhulu nezinhlobonhlobo zezimbali eziqhakazayo lapha 
ngesikhathi sazo. Kude le, kubonakala amathunzana omtholo 
sengathi yizindonga. 

Yinto ethandekayo ukulindela isitimela eCarisbrooke, usibuke 
sikhuphuka sisuka phansi laphaya. Abakhona bangakutshela 
kahle lapho sikhala ukuthi, wo, manje sesisekuthini, emgwaqweni 
owukuthi, epulazini eliwukuthi, emfuleni owukuthi. 

Sekuphele ihora lonke ehlezi uKhumalo elindile. Kodwa yena 
akazinakile zonke lezi zinto. Lude lolu hambo lwakhe, yiningi le 
mali azoyikhokha. Akazi ukuthi ukufa sekudlange kangakanani 
kudadewabo. Akazi ukuthi kuzofuneka malini phambili. Uma 
kufuneka abuye naye kuyoba malini? IGoli yidolobha elikhulu. 
Kuthiwa ungaze ube ngangocilo uphaquzana nezindlela zakhona 

 0 


ezingabalwayo. Kuthiwa kuhanjwa nangamabhasi. Maningi. 
Akufani nalapha ekhaya lapho umuntu engeze aduka ngoba linye 
nje ibhasi. 

Khona maningi, abheka ezindaweni ngezindawo. Uma ungene 
ebhasini elingesilo, likuthatha liyokulahla lapho ungaqonde 
khona. Kuthiwa futhi yingozi khona ukunqamula umgwaqo. 
UmkaMpanza waseNdotsheni wayekhuphukile eyobona umyeni 
wakhe owayesebangwa nezibi. Indodana yakhe, uMikhayeli, 
yafela emgwaqweni, phambi kwakhe, eGoli. Wayesemncane 
lo mfana, eneminyaka elishumi nambili kuphela. Babemile 
nje esitobhini. Nango-ke yena, ngenxa yobuntwana, esesuka 
eyongena emgwaqweni engabhekisisanga kahle. Hhawu, lase 
liphezu kwakhe iloli elikhulu, lamfihliza waphelela khona lapho. 

Kanti uvalo okuyilona olwalunamandla kakhulu 
ngolwendodana yabo u-Absalom. Kwakungakhulunywa 
nakakhulu ngayo. Wadliwa yini? Akasabhali ngani? 

Sesikhalela eduze isitimela. Umfundisi waphendukela 
kumhlobo wakhe, wathi, “Ngiyabonga Mngane wami, 
ngokungisiza ngezimpahla.” 

“Wo, qha, akulutho lokho Mfundisi. Nami ngibone nje ukuthi 
ngeke uwuthwale lo mthwalo ongaka uwedwa. Lesi sikhwama 
sisinda kabi.” 

Sesiseduze impela manje isitimela, sesiyangena. 

“Awu, Mfundisi…” 

“Hhe, uthi kunjani?” 

“Qha Mfundisi, benginesicelo.” 

“Qhuba.” 

“Angithi uMfundisi uyamazi uSibeko?” 

“Ngiyamazi.” 

“Manje, Mfundisi, indodakazi kaSibeko ibikade isebenza lapha 

eXobho. Ibisebenzela uSmith. Ithe indodakazi kaSmithi ingende, 

 



yaya eGoli; nendodakazi kaSibeko yahamba nayo. Yikheli lakhona 
leli Mfundisi.” 

yaya eGoli; nendodakazi kaSibeko yahamba nayo. Yikheli lakhona 
leli Mfundisi.” 

“Manje sekuphele unyaka, Mfundisi, engezwa lutho 
ngomntanakhe uSibeko. Uyacela-ke uSibeko ukuba uze 
uyombhekela ukuthi imbala usaphila yini umntanakhe.” 

UKhumalo walithatha leli pheshana elingcolile, walibuka. 
“ESprings, ngake ngalizwa leli gama. Kodwa akusikho eGoli. 
Kuthiwa kwakhelene kodwa naseGoli. Cha, Mngane, nasi 
isitimela sesifikile. Sengiyobona khona.” 

Walishwathika esikhwameni leli pheshana, base bema bebuka 
isitimela singena. Njengazo zonke izitimela zasemaphandleni 
kuleli lakithi, sasigcwele abantu abansundu. Kulesi sitimela 
cishe babemnyama bonke ngoba bonke abelungu bakule ndawo 
banezimoto zabo. Abavamisile ukuhamba ngesitimela. 

Wagibela-ke uKhumalo. Le nqola angena kuyo yayisigcwele. 
Abantu lapha babegqoke izingubo zezinhlobo ngezinhlobo, 
abanye bembethe nemibhalo. Amabhinca ayembethe amabhayi. 
Amadoda kodwa awasahambi ebhincile wona. 

Kwakushisa, sekuvimbanise iphunga nje lapha enqoleni. Kepha 
uKhumalo wayengazithwele, engenandaba. Bawubona ukhololo 
wakhe base beqhela behlelela uMfundisi indawo. Wababheka 
laba bantu ethi kumbe angahle abone umuntu anokuxoxa naye. 
Kepha akabonanga muntu. Wayesephendukela efasiteleni evalelisa 
kumhlobo wakhe. 

“USibeko ubengazizeli ngani yena?” 

“Wesabile, Mfundisi, ngoba akasiyena oweBandla lakithi.” 

“Uthini uma usho njalo? Akasiye yini yena umuntu onsundu 

njengathi? Kanti uma umuntu esekuhluphekeni uya kwabeBandla 
lakubo kuphela yini?” 

“Qha ngizomtshela Mfundisi.” 

 


UKhumalo wayesethi ukuliphakamisa izwi sengathi wenzela 
ukuba kuzwe nabanye. 

“Umtshele ukuthi ngizothi ngingafika eGoli ngiye kule 
ndawo, eSprings,” washo ethinta isikhwama lapho ayefake khona 
ipheshana lelo. “Umtshele ukuthi ngizombuzela ngomntanakhe. 
Kodwa umtshele ukuthi nami miningi imicimbi yami eGoli; 
ngizobe ngibambekile.” 

Wayesephenduka efasiteleni esethi, “Wukuphela-ke nje,” esho 
sengathi uyazikhulumela kanti uqonde ukuba kuzwe laba abanye. 

“Ngiyambongela Mfundisi.” 

Sakhala isitimela, sathi khixi khixi, sasuka. UKhumalo wacishe 
walahleka laphaya. Wabona ukuthi kungcono kakhulu ukuba 
ahlale phansi. 

“Usale kahle-ke Mhlobo wami.” 

“Yebo Mfundisi, indlela enhle.” 

Wahlala phansi. Abantu bambuka ngokumhlonipha lo muntu 
okwazi ukuya eGoli ephindelela. Saqinisa isitimela sigudla 
izintaba, sengama izigodi, sayoshona ebumnyameni bamahlathi 
omtholo sibheka eXobho. 

Wayeseluqalile uhambo lwakhe. Lwabuya futhi manje uvalo, 
uvalo lwezinto angazaziyo naye, uvalo ngeGoli lapho umfanyana 
ethi uthi uwela umgwaqo afe, uvalo ngokugula kukaGertie. Kanti 
ekujuleni komphefumulo wayenovalo ngendodana yakhe, uvalo 
lomuntu osezweni angalaziyo, obona izwe alaziyo sengathi lifela 
phambi kwakhe, liyashabalala. 

Amadolo akhe ayesexega, kanti ubekade ezenza onganakile. 
Isandla saqonda esikhwameni, wahosha incwadi yakhe eNgcwele 
wafunda. Nanti kuphela ilizwe ayeseneqiniso ngalo. 

 



4 

4 

Naso-ke sithubeleza senyuka. Yiso lesiya sedlula amadolobha 
ngamadolobha, sithubeleza ezintabeni ezinhle kakhulu. Naso 
silokhu sidonsile sigijima ubusuku, sidabula emagangeni lapho 
kwake kwachitheka khona igazi ngezimpi zakudala. Yiso leso size 
siyodundubala uKhahlamba singene emathafeni. 

Kuyothi lapho uvukayo kusempondozankomo ufice ukuthi 
isitimela sesidonswa yikhanda lamalahle futhi, azisekho izintambo 
zikagesi. Yilizwe elisha leli lamathafa, ngamathafa, lapho iso 
libuka lize likhathale. Masha nala magama alapha, amagama 
angejwayelekile kuZulu owazi isiNgisi kuphela. La magama 
yisiBhunu. Pho-ke uKhumalo yena akasazi mpela mpela 
isiBhunu. 

“Nazo-ke izinkomponi!” 

Iningi lapha liqonde khona ezinkomponi. 

“Yizo izinkomponi leziya? Leziya ndunduma ezimhlophe?” 

“Ehhene Mfundisi, ngamatshe aphuma khona emgodini, 

kodwa igolide selikhishiwe.” 

 


“Aphuma kanjani la matshe?” 

“Siyehla siyokumba phansi Mfundisi. Uma kungambeki, 
abelungu balisakaze ngodalimede idwala. Sibuye-ke sizolisusa, 
sililayishe ezingolovaneni, lenyuke ngekheshe. Ikheshe lenyuka 

ngoshimela onobude engingenakubulinganisa.“ 

“Ikheshe leli lenyuka kanjani? ” 

“Lidonswa yisondo elikhulu. Thula, ngizokukhombisa khona 

manje.” 
Kwathi cwaka. Inhliziyo yakhe isishaya ngamandla, sekwenza 

nanovalo. 

“Nalo-ke isondo Mfundisi! Uyalibona-ke?” 

Nembala nanto isondo elikhulu lensimbi phezulu emoyeni. 
Ligijima kangangoba azibonakali nezipoki zalo. Nazo nezindlu 
ezinkulu, noshimela abakhafuza intuthu. Nampo abantu 
bephithizela. Nanso indunduma ende emhlophe. Nazo 
nezingolovane phezulu laphaya. Zilokhu zilandelene njalo. Phansi 
laphaya yizimoto, namaloli, namabhasi. 

“Yilo iGoli leli?” kubuza uKhumalo. 

Bahleka abaziyo. Abanye kwakungabahambi bendlela abadala. 

“Hhawu! Wadlala Mfundisi! Awuzukuwabona yini kanti 

amabhilidi aseGoli akhotha amafu!” 

Manje zaqhamuka zalandelana le zindlu ezinkulu, 
nendunduma, namasondo amakhulu emoyeni, nemigwaqo 
engenakubalwa, nezimoto, namaloli namabhasi. 

“Niyangikhohlisa impela; sekuseGoli lapha!” Kusho 
uKhumalo. Bahleka. Sebeqala nokucasuka ngoba elokhu 
ebafundekele. Bathi, “Hhayi akulutho lokhu.” 

Woshi! Ubuxhakalala bawojantshi ngapha nangapha. Kwedlula 
isitimela sedlula umshubo. Wethuka wagxuma uMfundisi. Nasi 
esinye futhi ngapha silinganisene nesabo. Nakho phela! Yiziteshi 
kanti leziya! Eziningi kangaka akazazi. Nazo izixuku zabantu 

 



abalindile kodwa asimi lesi esabo. 

abalindile kodwa asimi lesi esabo. 

ukuqhakaza. Kusenjalo, omunye akhombe: 

“Nanto-ke iGoli Mfundisi!” 

Woshi! Kanti kunje-ke! Amabhilidi athinta amafu; uwabuka 
ugebenyeke. Nazo izibane zigqamuka zicisha phezu kwawo. 
Zibomvu, ezinye ziluhlaza. Nanto phela iGoli! 

Wathula wathi cwaka. Ikhanda seliyaqaqamba, uyesaba. Nakhu 
esiteshini; yimigodigodi. Sama isitimela ngaphansi kophahla 
olude, olubanzi. Akubantu, yizintuthwane. Kuyaphithizela nje, 
abelungu nabantu. Wahamba ngokuzibutha, esaba nokuthintana 
nje nabantu. Isikhwama sakhe usinkonkoshele. Wahamba 
wazibona esephumela ngaphandle emgwaqeni. Akumsindo! 
Yizimoto, ngamabhasi, kuyalandelana nje sengathi kubelethene. 
Nasemaphusheni akakaze azibone ezingaka. Wabona abantu 
bewelela ngaphesheya komgwaqo kodwa kwafika emqondweni 
wakhe indodana kaMpanza; wesaba. Amalambu emgwaqweni 
agqamuka abe bomvu, abe luhlaza, abe bomvu, abe luhlaza. 
Wayeseke wezwa ngalezi bane. Uma ziluhlaza zithi hamba. Athi 
lapho ethi uthatha unyawo uyawela, qhamuqhamu elingakanani 
ibhasi leli, kube sengathi lifuna yena nje. Kukhona mhlawumbe 
angakuqondiyo ngokuhamba kwala mabhasi. Ahlehlele emuva 
futhi. Okungcono makake encike ngobonda, azenze olindile, ake 
abuke ukuthi kwenziwa njani. Usephaphuleke njengomntwana; 
usehluleka nokucabanga. 

“Nkulunkulu, uze ube nami.” 

Kwafika ibhungwana lakhuluma naye ngolimi angalwaziyo. 

“Angikuzwa ukuthi uthini.” 

 


“Kanti ungumXhosa Mfundisi?” 

“Cha, ngingowakwaZulu.” 

“Pho, uqondephi Mfundisi?” 

“ESofaya Mntanami.” 

“Ngilandele-ke Baba ngikukhombise indlela.” 

Wawubonga lo musa ongaka, kepha lwangaphela uvalo. 
Kwamthokozisa ukuba umfana angasho ukuthi ufuna 
ukumthwalela impahla. Kepha wayekhuluma sengathi unobuntu 
lo mfana noma isiZulu sakhe sasingaqondile kahle. 

Amalambu aba luhlaza, umfana wayesesuka ewela. Yaqhamuka 
imoto iqonde kuye kodwa wazihambele nje umfana. Hhabe! yama 
imoto. Kanti! 

Bagwinciza, bagwinciza, baze bayofika endaweni 
eyayinamabhasi amaninginingi. Ingalo yakhe yayisikhathele kabi 
wumthwalo. 

“Ngena lapha emugqeni-ke Baba ufole nawe. Unayo imali 
yethikithi?” 

Umuntu omdala wahle wasibeka phansi isikhwama sakhe 
sengathi ufuna ukubonisa lo mfana ukuthi uyabonga. Wakhipha 
isikhwama semali. Wesaba nokubuza ukuthi kuzoba malini 
ebhasini. Wakhipha umpondwe. 

“Okungcono angikulandele mina ithikithi Mfundisi yikhona 
ungezukulahlekelwa yindawo yakho lapha emgqeni.” 

“Ngiyabonga Mntanami.” 

Umfana wayithatha imali, wathi ukuhambahamba eqonde 
ejikeni lomgwaqo. Uthe lapho eswacela, lwamuthi nke uvalo 
uKhumalo. Balokhu beqhubeka abantu besondela ebhasini, naye 
walandela elokhu enkonkoshele izimpahla zakhe. Baya ngokuya, 
waze wafika naye manje ebhasini, kodwa phinde akabonakali 
umfana nethikithi lakhe. Wenza sengathi kukhona abesekulibele, 
wathi qhwi emgqeni, waqonda lapho umfana eswacele khona. 

 



Wayengasabonakali nangalukhalo. Nanso-ke indaba! Okungcono 
akabuze. Wabona indoda esiqinile nje, egqoke kahle. 

Wayengasabonakali nangalukhalo. Nanso-ke indaba! Okungcono 
akabuze. Wabona indoda esiqinile nje, egqoke kahle. 

“Usho amathikithi ani Mfundisi?” 

“Amathikithi amabhasi?” 

“Akukho wovisi Mfundisi. Ithikithi ulithola khona phezulu 
ebhasini.” 

Le ndoda yayibukeka ihloniphekile. UMfundisi wazizwa 
enesibindi sokukhuluma nayo. 

“Kukhona umfana othathe umpondwe kimi wathi 
uyongithengela ithikithi lebhasi ewovisi.” 

“Hhawu, Mfundisi, amaqola asekuqolile. Uyambona nje 
wena lowo mfana lapha? Wo, landela mina muntu wabantu. Uya 
eSofaya?” 

“Yebo, ngiya eSofaya, eMishini.” 

“Ngiyazi. Nami ngingumSheshi. Ukhona ebengimlindele, 
kodwa sengiyahamba. Ngizokuphelekezela mina Mfundisi. 

Uyamazi yini uMfundisi Msimanga?” 

“Ngiphethe incwadi yakhe lapha esikhwameni sami.” 

Babuye bayowungenela emsileni futhi umugqa, kwaya 
ngokuya baze bangena ebhasini. Kwadlula imizuzwana, lasuka 
ibhasi langena esijwini, emigwaqweni ephithizelayo. Kepha 
umshayeli wayenganakile, ezibhemela nje. Yeka umfana enesibindi 
madoda! Yibo labaya benqamula imigwaqo engapheli, bedlula 
namalambu angapheli. 

Kuthe emgwaqweni nje omncanyana, behla. Pho, ngabantu 
yini labaya nakhona lapha. Bahamba ibanga elide emigwaqweni 
ephithizelayo. Umhlobo wakhe lona nguye osemthwalele 
umthwalo. Uyamethemba yena. Ekugcineni bama phambi 
kwendlu ekhanyisiwe. Banqonqotha. 

Wavuleka umnyango, kwaqhamuka insizwa ende, igqoke 

 


ezobufundisi. 

“Mfundisi, ngikulethele nangu uMfundisi uKhumalo 
waseNdotsheni.” 

“Ngenani, ngenani Bahlobo bami. Ngiyajabula ukukubona 
Khumalo. Uyaqala ukuza eGoli?” 

Waphendula ngomoya ophansi, “Sengathi ingqondo yami 
iphithene. Angazi ukuthi ngingambonga ngithini lo mhlobo 
wami.” 

“Ube nenhlanhla Khumalo. UMnu. Mafolo lona 
ngumnumzane onebhizinisi lakhe, kanti futhi ungumuntu 
weBandla.” 

“Okubuhlungu nje Mfundisi wukuthi mina ngimthole 
uMfundisi lona sebemkhuthuzile,” kusho uMafolo. 

Wayithatha phansi-ke futhi uKhumalo indaba yokukhuthuzwa 
kwakhe, wadabuka kakhulu uMsimanga. Zaba ziningi-ke 
izeluleko azithola uKhumalo ngeGoli. 

“Ngiyabona ukuthi nendlala isiyazithathela nje Khumalo. 
Usuhamba njalo Mafolo?” 

UMafolo wayengasenakulinda, wahamba. UKhumalo wahlala 
phansi. Wayengesiye umuntu obhemayo kodwa wawamkela 
usikilidi lapho bemnika. Kwakukhanyisiwe endlini, leli dolobha 
elizulisa ikhanda livaleleke ngaphandle. Wawuphuquzisa 
okomntwana usikilidi lona kodwa egcwele umbongo 
enhliziyweni yakhe. Wayesefike ekupheleni kohambo lwakhe 
olude. NoMfundisi Msimanga inhliziyo yake yamesasela. Cha, 
bazobuye baxoxe ngakho konke okumlethe lapha. Okwamanje 
wayesajatshuliswa wukuthi ufike kahle, wamukeleka kahle. 

 



5 

5 

Nembala bazihlamba izandla. Le ndawo abahlambela kuyo 
yayinawompompi bamanzi ashisayo nabandayo. Amathawula 
akhona amhlophe qwa noma esegugile nje. 

Base beqonda endlini lapho bafica selidekiwe. Bafica nabanye 
abafundisi abaningi, abamnyama nabamhlophe. Kwabongwa, 
base behlala phansi bonke sebedla. Washaywa wuvalo lapho ebona 
wonke la mapuleti nemimese nezimfologo. Waqaphela abanye 
ukuthi benze njani, naye athathe lokho abakuthathayo. 

Eceleni kwakhe kwakuhleli uMfundisi osemncane nje 
owayevela phesheya. Wabuza ukuthi uKhumalo uvelaphi, nokuthi 
injani leyo ndawo avela kuyo. Omunye uMfundisi onsundu 
wathi, “Hhabe nami ngivela eXobho. Nabazali bami basaphila 
eLufafa. Kunjani kodwa ekhaya?” 

Wabaxoxela-ke ngezindawo zaseXobho ngezintaba zakhona 
ezinkulu, nangezigodi zakhona. Bathula bonke bathi cwaka 
ngoba kwakusobala ukuthi ukhuluma ngento ayithandayo. 
Wabatshela futhi nangokulimala komhlabathi, ngokuqothuka 
kotshani nangezindonga ezazisuka phezulu ezintabeni zibheke 
ezansi esigodini. Sekwaba yilizwe lamaxhegu nezalukazi, labafazi 
nabantwana. Ummbila emasimini usuma ngedolo lomuntu. 
Isizwe sesahlakazeka; imizi eminingi seyachitheka. Amadoda 
amaningi asabhunguka. Yonke indawo kwakunje – eNdotsheni, 
eLufafa, eNhlavini, eMkhomazi naseMzimkhulu. Kodwa 
akazange athi vu ngoGertie no-Absalom. 

 0 


Hhayi-ke kwase kuxoxwa ngesimo somhlabathi, 
ngokuhlakazeka kwesizwe nangokuchitheka kwemizi. Baxoxa 
ngezintombi nezinsizwa ezishiya amakhaya, zikhohlwe amasiko, 
ziphile impilo yobubi. Baxoxa ngabantwana abayizigelekeqe. 
Baxoxa nangabantu abadala abayizigebengu. Basho nokuthi 
abelungu eGoli basovalweni ngobugebengu phakathi kwabantu 
abamnyama. Omunye walanda iphephandaba, iJohannesburg 
Mail, wambonisa lapho kwakubikwa khona ukuhlaselwa 
kwexhegu nesalukazi salo, behlaselwa ngabantu. 

“Yinto yemihla ngemihla-ke lena. Nathi lapha eSofaya asikho 
ndawo, sihlalele ovalweni.” 

“Kuningi ozokufunda lapha eGoli,” kusho uMfundisi 
waphesheya. “Uyabona-ke ukuthi umonakalo awukho kwelakini 
kuphela. Cha, siyobuye sixoxe, sekufanele ngihambe manje.” 

Base beyahlukana-ke, uMsimanga esehamba noKhumalo 
beya endlini yakhe. Sebehlezi phansi uKhumalo wathi, 
“Awungiphuthume ngodadewethu. Ungasho ukuthi 
sengikugijimela phambili.” 

“Impela, kufanele ukuba ukhathazekile. Kodwa ake ngibuze 
umbuzo kuqala. Udadewenu lona wayezokwenzani lapha eGoli?” 

Awaze wamthokozisa neze lo mbuzo uKhumalo kodwa 
wawuphendula. “Wayezofuna umyeni owakhuphuka ngejoyini. 
Akagodukanga ngokuphela kwesikhathi sakhe emayini, futhi 
akazange abhale nokubhala. Akaze aqonda-ke udadewethu 
noma ngabe sewafa yini. Wathatha umntanakhe wahamba naye 
bayomfuna. Ugula kabi yini udadewethu?” 

“Uyagula yena impela. Kodwa akaguli ngale ndlela 
oyicabangayo. Ngokunye ukufa okubi kakhulu. Into yokuqala, 
ngikubize ngoba udadewenu lona uyedwa. Okwesibili, ngikubize 
ngoba unguMfundisi. Angiqondi-ke noma waze wamfumana 
yini umyeni wakhe udadewenu lona. Engikwaziyo mina wukuthi 
akanandoda. Ngempela ngabe ngithi unamadoda amaningi.” 

 



“Awu Nkulunkulu! Awu Simakade!” 

“Awu Nkulunkulu! Awu Simakade!” 

Wathula uMsimanga, elokhu ephathaphatha incwadi 
eyayisetafuleni. “Yizindaba ezibuhlungu lezi engikutshela zona 
Mntungwa.” 

Wavuma ngekhanda uKhumalo. UMsimanga wakhipha 
usikilidi wathi, “Nanku ugwayi”. 

UKhumalo wanikina ikhanda. “Umthetho wami angibhemi.” 

Bathula bathi cwaka. Ngemuva kwesikhathi eside, wabuye 

wathatha uKhumalo wathi, Uphi umntwana?” 

“Ukunina. Kodwa akundawo yokuhlala umntwana leya. 
Ngesinye isizathu esingenze ngakubiza. Noma wehlulekile 

ukusindisa unina, mhlawumbe ungamsindisa umntwana. ” 

“Ikuphi le ndawo?” 

“Akukude neze. Sizoya khona kusasa.” 

“Kukhona enye into engiphethe kabuhlungu emoyeni wami.” 

“Ungangitshela uma uthanda.” 

“Ngiyathanda ukukutshela.” 

Kodwa wathula wathi cwaka, kwaba sengathi amagama 

 


ayambalekela. 

“Kulukhuni nokukutshela. Ibuhlungu kakhulu le nto kithina.” 

“Yindodana yenu yini noma mhlawumbe yindodakazi?” 

“Yindodana. Igama layo ngu Absalom. Wasuka ekhaya ezofuna 
udadewethu, kodwa asizange sibuye siphinde simbone. Asisazi 
nancwadi yakhe. Izincwadi esasimbhalela zona nonina, zabuyiswa 
zonke ngoba engaziwa. Manje uma sengizwa yonke le nto 
ongitshela yona, uvalo lwami ngaye selufuna ukungisanganisa.” 

“Cha, Mfowethu, sizokwenza imigudu simfune. Mhlawumbe 
udadewenu uzomazi lapho ekhona. Ukhathele Mntungwa; 
mangikuse lapho ngikulungiselele khona.” 

“Impela Msimanga, ngingakuthokozela nami lokho.” 

Base beyasukuma. Wathi uKhumalo, “Ngejwayele 

ukukhulekela endlini yesonto. Ake ungise khona.” 

“Kulungile, isendleleni.” 

Wakhuluma ngokuzithoba uKhumalo wathi, “Mhlawumbe 

ungangikhulekela nawe.” 
“Kulungile Mfowethu. Nami ngineyami imicimbi kodwa 

ngalesi sikhathi ulapha, ngingowakho njalo nje.” 

“UMusa wakho uyangimangalisa.” 

Mhlawumbe ikhona into eyathinta uMsimanga kulelo 
zwi lentobeko ngoba wathi ethatha wayethi, Anginamusa 
mina. Ngingumoni ozicabangela isiqu sakhe kuphela. Into nje 
nguNkulunkulu owabeka isandla sakhe phezu kwami.” 

Wayesethatha isikhwama sikaKhumalo. Kodwa bathe 
bengakaphumi nasemnyango, uKhumalo wammisa wathi, 
“Kusekhona enye into futhi engifisa ukukwazisa ngayo.” 

“Ngilalele.” 

“Nginomnawami futhi lapha eGoli. Naye futhi akasabhali. 
NguJohn igama lakhe. Ungumbazi.” 

 



Wamamatheka uMsimanga. “Ngiyamazi. Akanasikhathi 
sokubhala lowo. Yinkunzi yepolitiki.” 

Wamamatheka uMsimanga. “Ngiyamazi. Akanasikhathi 
sokubhala lowo. Yinkunzi yepolitiki.” 

“Yinkunzi eyaziwayo kwezepolitiki leyo.” 

Wathi ukuthula kancane uMsimanga wayesethi, “Angiqondile 
ukukuzwisa ubuhlungu futhi, kodwa umfowenu akasenandaba 
nenkolo. Uthi osekwehlule uNkulunkulu lapha kwelakithi, 
abantu bamazilungisele bona ngokwabo. Usho njalo.” 

“Lwaze lwaba buhlungu lolu hambo lwami.” 

“Kufanele Mntungwa.” 

“Ngifikelwa luvalo lapho ngicabanga ukuthi umBhishobhi 

uyothini uma ezwa konke lokhu ngomPristi wakhe?” 

“Angathini umBhishobhi? Lokhu okwenzekayo 
akunakuvinjelwa ngisho nangumBhishobhi imbala. Ngubani 

ongazinqanda lezi zinto ukuba zingenzeki? Akekho. 

“Ungathini ukusho njalo uthi maziqhubeke?” 

“Kumelwe ziqhubeke. Ungeke ulivimbele ilizwe ukuba 
liqhubekele phambili. Mfowethu, ngilikholwa. Akukho 
enhliziyweni yami ukuba ngimzonde umlungu. Ngumlungu 
owakhipha awobaba ebumnyameni. Kodwa-ke ngizohluba 
indlubu ekhasini. Okudabukisayo akusikho ukulimala 
kwezinto; wukuthi uma sezilimele azilungiswa. Umlungu 
usihlakazile isizwe. Futhi kuyinkolo yami – ungixolele uma 
ngikhuluma kanje – ukuthi asiseyikuphinde futhi sihlangane. 
Kubuhlungu ukubhidlika komuzi. Yilezi zinto ezibuhlungu. 
Yingalokho abantwana bephula umthetho. Yingalokho sifunda 
ngokugcwelezwa kwabantu abadala abamhlophe.” 

Wathi ukwesula ibunzi lakhe ngesandla, wabuye waqhubeka. 
“Umlungu wakubona kukuhle ukuhlakaza isizwe. Kepha akukho 
lutho alwakhile lapho ahlakaze khona. Ngihlala ngiyicabanga 
le nto engqondweni yami. Kodwa-ke akusibo bonke abanjalo. 

 


Bakhona abamhlophe abazinikela ukuba balungise lokho 
okonakele. Kodwa ababaningi ngokwanele. Bayesaba. Nanto 
iqiniso. Leli zwe libuswa wuvalo.” 

Wathi ukuhleka kancane. “Ziningi kakhulu lezi zinto ukuba 
singazixoxa manje. Yizinto ezifuna ukuxoxwa ngesineke, umuntu 
enethuba elihle. Uboke ukhulume noFata Vincent ngazo. 
Ngumlungu. Akanaluvalo lokukhuluma noma yini efanele 
ikhulunywe. UFata Vincent yilona ovela phesheya.” 

“Ngiyambona.” 

“Abasiniki lutho. Bayasikhohlisa nje. Woza siye endlini 
yokusonta.” 

“Nkosikazi, sengilethe umhlobo wami uMfundisi Khumalo.” 

“Sawubona-ke Baba,” esho exhawula, “Pho ufikelaphi 
endlaleni. Sekuwukuba ufihle ikhanda nje.” 

“Bengingubani-ke mina Mame. Ngidumisa umusa wakho 
ukuba ungivumele ngizofihla ikhanda ngaphansi kophahla 
lwendlu yakho.” 

“Sala kahle-ke Mntungwa. Angithi siyobonana endlini yesonto 

ekuseni ngo-7?“ 

“Kunjalo Msimanga.“ 

“Siyosuka esontweni bese siyokudla. Sala nawe Mame.” 

“Hamba kahle Mhlobo wami,” kusho uKhumalo. 

“Hamba kahle Mfundisi,” ku sho inkosikazi. 

UmkaDithebe wayesemusa ekamelweni amlungisele lona, 

wamkhanyisela ikhandlela. 

“Uma ngabe kukhona uMfundisi akufunayo, ngiyozwa ngaye.“ 

“Ngiyabonga Nkosikazi.” 

“Ulale kahle-ke Mfundisi.” 

“Yebo, Mame, nawe ulale kahle.” 

 



Wake wathi ukuma lapha ekamelweni. Wacabanga ukuthi 
kuthangi lokhu ubeseNdotsheni epakisha noMkakhe. 
Izolo isitimela sikagesi besidabula naye izinkalo angazaziyo 
nangazibonanga. Manje ulapha. Phandle abantu bayehla 
bayenyuka. Imisindo yedolobha yayilokhu izwakele. IGoli. IGoli. 

Wake wathi ukuma lapha ekamelweni. Wacabanga ukuthi 
kuthangi lokhu ubeseNdotsheni epakisha noMkakhe. 
Izolo isitimela sikagesi besidabula naye izinkalo angazaziyo 
nangazibonanga. Manje ulapha. Phandle abantu bayehla 
bayenyuka. Imisindo yedolobha yayilokhu izwakele. IGoli. IGoli. 

6 

AKUKUDE eNew Clare. Yizindawo ezincikene lezi. 
YiSofaya lapho noma ngubani enokuzithengela umhlabathi. 
Bese kuba kwaThulandivile, indawo kaMasipalati waseGoli. 
Bese kubaseNew Clare. Ngasentshonalanga wumuzi wabelungu 
eNewlands. Ngasempumalanga ngomunye umuzi wabelungu- 
eWestdene. 

“Mina kodwa angikuthandi lokhu. Angiyena umuntu othi 
izizwe azibandlululane, kodwa nokho sengathi ngabe asihlezi 
ndawonye. Kusuka amathilamu le phakathi nedolobha eze 
lapha. Amanye ngawabelungu, amanye ngawabantu. Lezi 
gebengwana zabelungu eziwashayelayo azikushayi mkhuba nje 
ukuba zisiphonsele laphaya phansi zisikhipha emathilamini kanti 
nezakithi izigelekeqana nazo azizibeki.” 

“Iziphathimandla zikuvumelelani lokho?” 

“Azikuvumeli, kodwa nazo azikwazi ukuqapha wonke 
amathilamu. Uma sekusuka uthuthuva ngubani ozokwazi 
ukuthi lusuke kanjani? Ngubani ozokhuluma iqiniso? Impela 
mina kuyangidabukisa ukuthi asihlezi ezindaweni ezahlukeneyo. 

Uyasibona lesiya sakhiwo?” 

“Ngiyasibona.” 

“Kulapho kushicilelwa khona amaphepha ethu. Kuthiwa 
yiBantu Press ukubizwa kwayo. Phela bakhona nabelungu khona. 
Noma izihlaba nje ezinye izinto kodwa ayizihlabi zonke. Phela 

 


umfowenu, uJohn, uyeya kabi iBantu Press.” 
Bahamba-ke baze bayofika eNew Clare. Wamangala uKhumalo 

ebona ukungcola kwakhona, nokusondelana kwezindlu. 

“Uyambona lowaya owesifazane?” 

“Ngiyambona.” 

“Ngomunye-ke wabathengisa utshwala. Bathi akumali, 

iyavuza.” 

“Laba bantwana-ke? Abayi ngani esikoleni?” 

“Kukhona abangayi ngoba bengenandaba nesikole. Abanye 

abayi ngoba abazali abanandaba. Abaningi abayi ngoba izikole 
zigcwele.” 

Bathi ukuhambahamba wayesethi uMsimanga, “Nakhu-ke 
kwa-No.11. Uzongena wedwa?’ 

“Kungcono lokho.” 

“Uma usuqedile, uyongifica lapha kwa-No. 13. Kukhona 
inkosikazi yeBandla lakithi khona. Ngabantu abalungile nendoda 
yakhe. Bayazama kakhulu ukuba abantababo babakhulise 
kahle. Kepha kulukhuni. Indodakazi yabo enkulu ebilungiselela 
ukugcwaliswa ebandleni yeqile. Ikipitile ePimville nesidwedwe nje 
somfana esingawuthinti umsebenzi ngezandla. Nqonqotha khona 
lapho.” 

Uhleko lwephukela phezulu lapha endlini. Wuhleko 
olwesabisayo. Kwakuyilizwi lomuntu wesifazane namazwi 
amadoda. Nokho wanqonqotha. Wavula udadewabo emnyango. 

“Yimina, Dadewethu.“ 

Nalo uvalo emehlweni kadadewabo. Wangathi uhlehlela 
emuva, akaze aya kumfowabo. Waphenduka wakhuluma, kodwa 
uKhumalo akaze ezwa ukuthi uthini. Wezwa kunyakaziswa 
izihlalo, kususwa nezinye izinto. Wayesephendukela kumfowabo 
wathi, “Ngisalungisa Mfowethu.“ 

Bama babukana uKhumalo ekhathazekile, udadewabo enovalo. 

 



Wabheka endlini futhi, kwavaleka umnyango. Wayesethi, “Ngena 
Mfowethu.” 

Wabheka endlini futhi, kwavaleka umnyango. Wayesethi, “Ngena 
Mfowethu.” 

Bahlala phansi. Udadewabo wathula wathi cwaka. 

“Sengifikile,” kusho uKhumalo. 

“Kuhle.” 

“Awubange usabhala. ” 

“Cha, angibhalanga.” 

“Uphi umyeni wakho?” 

“Angikamtholi.” 

“Kepha awuzange usitshele.” 

“Uqinisile Mfowethu.” 

“Wawungasacabangi yini ukuthi sikhathazekile?” 

“Ngangingenamali.” 

“Usho ukuthi waweswele izindibilishi ezimbili zesitembu?” 

Angaphenduli, futhi angambheki emehlweni. 

“Kepha ngizwa kuthiwa uyinjinga.” 

“Akunjalo.” 

“Ngizwa nokuthi usuvela ejele.” 

“Kuliqiniso-ke lokho.” 

“Wawuboshelwe utshwala?” 

Kwaba sengathi kuyamphaphamisa lokhu. Kufanele 
aziphendulele manje. Akanakuhlala nje athule athi cwaka. 
Wamtshela umfowabo ukuthi yena wayengenacala. Indaba 
yayinomunye umfazi. 

“Wawuhlala naye yini lowo mfazi?” 

“Yebo.” 

“Wawuhlalelani wena nomfazi onjalo?” 

 


“Ngangingenayo enye indawo.” 

“Wawusumelekelela emsebenzini wakhe?” 

“Ngangifuna imali; nginomntwana.” 

“Uphi?” 

Waqalaza ubala. Wasukuma waphumela phandle. Wamemeza. 
Izwi elalilihle kangakaya selaba nje! Nalo lase lifana naloluya hleko 
aluzwe ephandle luphuma kuyo le ndlu. Lezi zinto ziseneke obala 
isimo sakhe. 

“Ngisambizile umntwana.” 

“Uphi?” 

“Uzolandwa.” 

Kodwa amehlo akhe akhombisa ukungenami. Ulokhu emile. 

“Ngizolalaphi?” 

Lwahlala obala manje uvalo kudadewabo. Wabona ukuthi 
uficekile. NoKhumalo wehluleka manje ukunqanda intukuthelo 
yakhe. 

“Usihlazisile,” esho ekhulumela phansi, engafuni kuzwe 
wonke umuntu. “Uthengisa ngotshwala, uthengisa ngomzimba 
wakho, unomntwana kodwa awumazi nalapho ekhona. Kodwa 
umfowenu nguMfundisi. Usihlazelani kanje?” 

Udadewabo wathula kodwa amehlo akhe ayefana nawesilwane 
esisebuhlungwini. 

“Ngizokulanda.” 

Lapho-ke udadewabo walahleka phansi, wakhala. Wakhala 
wampongoloza; ihlazo akasalazi. 

“Musa! Bazothini abantu?” kusho uKhumalo ekhathazekile. 

Wangathi uyazibamba kancane. 

“Uyafisa yini ukuphindela ekhaya?” 

Wavuma ngekhanda. Wayesethi, “Angilithandi iGoli. Angiphili 
kahle lapha, nomntwana.” 

 



“Uqinisile yini uma uthi ufuna ukugoduka?” 

“Uqinisile yini uma uthi ufuna ukugoduka?” 

Amehlo kaKhumalo agcwala izinyembezi, inhliziyo yakhe 
emnene yabuya. Waya kudadewabo wamphakamisa phansi lapho 
ayewele khona. Wamhlalisa esihlalweni, wamphulula ubuso ethule 
ethe du, inhliziyo yakhe iphuphuma lusizi. 

“UNkulunkulu uyasithethelela. Bengingubani-ke mina ukuba 
ngingathetheleli? Make sithandaze.” 

Baguqa bobabili, wathandaza uKhumalo ethandazela phansi 
ukuze bangezwa omakhelwane. Udadewabo yena wayelokhu 
ethi, “Amen”. Eseqedile uKhumalo, wezwakala naye udadewabo 
ngomthandazo wokuzisola nokuzincengela eNkosini. Ngemva 

kwalokhu bahlala bebambene ngezandla. 

“Manje Dadewethu ngizocela ukuthi ungelekelele.” 

“Ngikwelekelele ngani Mfowethu?” 

“Awuzwa lutho ngomntanami?” 

“Ngake ngezwa ngaye Mfowethu. Wayesebenza endaweni 
enkulu nje edolobheni, ehlala eSofaya. Anginaqiniso kodwa 
ukuthi wayekuphi ngempela. Kodwa ukhona engimaziyo 
ongasiza. Indodana yomfowethu uJohn nendodana yakho, 
bebevamile ukuba ndawonye. Angamazi yena lapho ekhona.” 

“Ngizoya khona. Manje Dadewethu kufanele kengizwe ukuthi 
uMkaDithebe angaba nayo yini indawo yakho. Unempahla eningi 
yini?” 

“Anginampahla eningi. Yileli tafula, nalezo zihlalo nombhede. 
Kukhona futhi nezitshana ezimbalwa namabhodwe. Kuphela-ke 
enginakho. 

“Ngizofuna umuntu azozilanda. Uyobe usulungile kambe?” 

 0 


“Nangu umntwana Mfowethu.” 

Wangena umfanyana ephelekezelwa yintombazana 
enkudlwana. Izingubo zakhe zazingcolile, amakhala evuza 
amafinyila, encela umunwe. Wabheka umalume wakhe ngamehlo 
akhe azimbulunga. UKhumalo wamphakamisa, wamesula 
amafinyila, wamanga, wamgona. 

“Kungcono kakhulu ukuba asuke lapha umntwana aye lapho 

kushaya khona umoya, angene nesikole,” 

“Impela Mfowethu.” 

“Mangihambe, kuningi okusangihlalele.” 

Waphumela emgwaqweni, omakhelwane bamlunguza lo 
muntu ongaziwayo, uMfundisi. UKhumalo wayesetholana 
noMsimanga esemlandisa ngakho konke. Wabuza nokuthi 
angamtholaphi umuntu azolanda udadewabo nomntwana 
nempahla. 

“Masihambe manje,” kusho uMsimanga. “Ngiyathokoza kanye 
nawe ngalokhu okwenzekile.” 

“Sengathi kusuke itshe elinzima enhliziyweni yami. 
UNkulunkulu sengathi angenza amandla ngiphumelele 
nangendodana yami.” 

Ntambama ngalo lelo langa wamlanda ngeloli, omakhelwane 
sebegcwele lapha kuzobukelwa phela. Kuyakhulunywa futhi, 
abanye bayasincoma lesi senzo, abanye bazihlekela uhleko 
olungaqodakali lwasemadolobheni. Wakhululeka kakhulu 
emoyeni wakhe uKhumalo lapho sebehamba nezimpahla. 

UmkaDithebe wababonisa ikamelo labo, wapha umntwana 
nonina ukudla. UKhumalo yena waya eMishini. Ngalo busuku 
bathandazela endlini yokudlela. UmkaDithebe noGertie 
babelokhu bethi, “Amen, Amen”. Inhliziyo kaKhumalo 
yayigcwele injabulo emangalisayo, esese njengomntwana. 
Ukwesasa kanje wayengasakwazi. Ngelanga elilodwa nje eseGoli 

 



kwaba sengathi obekuhlakazekile sekuyabuyelana futhi. 

kwaba sengathi obekuhlakazekile sekuyabuyelana futhi. 

NOMA uGertie kuthiwa wayecebile nje, ingubo yakhe 
yayenyanyeka, nento ayeyithwala ekhanda inamfuka amafutha. 
Amahloni. UKhumalo wamthengela ingubo ebomvu kuyo leyo 
madlana yakhe engekho, kanye neduku elimhlophe lasekhanda. 
Umfana wamthengela iyembe, nesikhindi nejezi. Esikhwameni 
sakhe kwakukhona incwadi yasePosini. Kule ncwadi kwakukhona 
ompondwe abalishumi ababebaqokelele nomkakhe bethi 
bazothenga isitofu. Njengamakhosikazi onke, umkakhe wayefisa 
ukuba nesitofu. Ukonga imali elishumi lawompondwe kanti 
uhola ompondwe abayisishiyagalombili nje ngenyanga, yinto 
efuna isineke, futhi ethatha isikhathi eside, ikakhulu kumuntu 
ongumfundisi. Phela ufanele agqoke kahle, izingubo ezimnyama. 
Okhololo bakhe base begugile, sebephenduke nombala. Kodwake 
sebengake balinde. Kwamhlupha ukucabanga ukuthi le mali 
sekufanele ayihlakaze. Kepha wayengenakuthini. Nezitimela 
ziyakhokhelwa. Mhlawumbe bengathola ompondwe ababili 
ngezimpahla zikadadewabo. Kepha kuyamangalisa ukuthi 
akagcinanga mali kanti kuthiwa lo msebenzi wabo unemali 
njengamali. 

UGertie wayelekelela umkaDithebe endlini. Wayemuzwa 
ehlabelela kancane. Umfana wayedlala phandle ebaleni akha 
izindlu. Lalibalele. Nanguya uMsimanga eseza. Wayibuyisela 
ecaleni incwadi ayeyilobela umkakhe ngohambo lwakhe, emtshela 
nangeGoli, nangomfana obaleke nemali yakhe, nangenhlanhla 
enkulu ukuba asheshe amthole uGertie. Wamtshela nangomshana 
wakhe ayemthanda. Okungaphezu kwakho konke, wayemtshela 
ukuthi uyaphuma ngalolu suku uyofuna u-Absalom. 

“Usulungile Mhlobo wami.” 

“Sengilungile. Bengisabhalela umkami.” 

 


“Noma ngingamazi nje, ungikhonzele nami kuye.” 

Bahamba-ke, benyuka ngomgwaqo, behla ngomunye babuye 

bakhuphuka futhi ngomunye. Yimigwaqo kanti leya! 

“Nakhu kwamfowenu. Usebenzela lapha. Nanti igama lakhe.” 

“Ngiyalibona.” 

“Ngingene nami?” 

“Cha, woza Msimanga, akunandaba.” 

Umfowabo, uJohn, wayehlezi ekhuluma namadoda amabili. 
Wayesazimuka. Wayebambelele emadolweni ngezandla 
njengenkosi uqobo. Akambonanga umfowabo ngoba 
babefulathele ukukhanya. 

“Sawubona Mfowethu.” 

“Yebo sawubona Mnumzane.” 

“Ngithi sawubona Mnawami, wena esashiyelana ibele.” 

UJohn wambukisisa lo muntu, wamazi. Wasukuma 

esemamatheka. 

“Hhawu Madoda! Ngumnewethu lo! Hhawu! hhawu! hhawu! 
Hhe! Nithi angiphuphi kodwa! Ubekwa yini kodwa lapha eGoli 
Mfowethu?” 

UKhumalo wayesabheka laba bantu angabaziyo, esethi, “Cha 
Mfowethu, ngihamba ngemicimbi ethile.” 

“Madoda niyoxola,” kusho uJohn kubangane bakhe. 

“Ngumnewethu lo owangishiyela ibele.” 

Base beyasukuma laba ababili sebevalelisa. 

“Mfowethu, angazi noma uyamazi yini uMfundisi lona 

engihamba naye, uMsimanga?” 

“Uthi kambe ukhona ongamazi uMfundisi uMsimanga? 
Hlalani phansi Mfowethu, nazo izihlalo. Ake ngibatshele 
basilethele itiye. 

Wayeseqonda emnyango esekhuluma nababe lapho ngemuva. 

 



“Isaphila inkosikazi yakho Mnawami?” 

“Isaphila inkosikazi yakho Mnawami?” 

angishiya umkami, Mfowethu.” 

“Awu! Wase uthatha futhi?” 

“Cha, angishadile ngokwasesontweni. Kodwa ngumfazi 

ngempela, Mfowethu, ngiyakutshela.” 

“Pho, Mfowethu, ungabe usasazisa?” 

“Nganginganitshela ngithini, Mfowethu, lokhu nina 
eNdotshenii aniziqondi izindlela zaseGoli? Ngakubona kungcono 
ukuba ngingasho lutho.” 

“Angiyizwa le nto oyishoyo. Inhlalo yalapha eGoli yahluke 
ngani?” 

“Mfowethu, ulukhuni lowo mbuzo. Mangikuchazele 
ngesiNgisi ngoba yisona esingiphatha kahle uma ngichaza izimo 
ezinje?” 

“Kulungile qhuba ngaso isiNgisi leso.” 

“Uyabona Mfowethu, sengiyalazi mina iGoli. Akufani 
naseNdotsheni lapha. Ukuze uyiqonde kahle le ndawo kufanele 
kewuhlale kuyo. Kukhona into entsha eyenzekayo lapha.” 
Ukhuluma nje akahleli naphansi. Azulazule abuye alunguze 
phandle ngefasitele, abheke uphahla lwendlu, abheke izingosi 
zendlu sengathi kukhona okulapho okufanele kukhishwe. 
Nephimbo laguquka manje. 

“Le eNdotsheni angilutho, njengoba nawe ungelutho. 
Ngiphethwe yinkosi, impatha. Kufanele ngiyikhulekele, 
ngiyikhothamele kodwa ibe ingazi ngisho no-‘a’ yedwa lo. 
Lapha eGoli nginegama, nginamandla futhi. Ngiyasebenza. 
Uma umsebenzi uhambe kahle, ngiyalihlanganisa ishumi 
lawompondwe nawompondwe ababili ngeviki.” 

Kwakusobala ukuthi akakhulumi nalaba bantu abaphambi 
kwakhe. Uzikhulumela nabanye nje ababonwa ngamehlo akhe 

 


engqondo. 

“Angisho ukuthi sikhululekile lapha. Kodwa angiphethwe 
nkosi. Angikho phansi komdadavu wexhegu ocabanga ukuthi 
uyinkosi kanti yinja nje yomlungu. Umlungu ufuna sicabange 
ukuthi sisenamakhosi kanti ngamanga.” 

Wamamatheka kancane futhi okomuntu owazi konke, wathi, 
“Lapha eGoli kuzalwa isizwe esisha. Ikhona into eyenzekayo 
lapha.” 

Wathi ukuthula futhi wayesethi, “Angiqondile ukuneyisa, 
kodwa isonto nalo lifana nje nala makhosi. Lithi yenza lokhu 
nalokhu. Ubekelwa imigoqo. Kuthiwa yethembeka, ube mnene, 
uhloniphe imithetho noma ngabe injani. Kuliqiniso ukuthi isonto 
likhuluma ngezwi eliyengayo, nokuthi abaBhishobhi bayalwa 
nemithetho. Sekuphele iminyaka engamashumi amahlanu 
bekhuluma kepha abukho ubungcono.” 

Laphakama futhi izwi lakhe, “Lapha eGoli, kugcwele 
izinkomponi. Lezi zakhiwo ezinde, amabhilidi amakhulu, 
othayimihholo, omaParktown, konke lokhu kwakhiwe ngegolide 
elivela ezinkomponi. Lesi sibhedlela esihle, esikhulukazi sabelungu 
naso sakhiwe ngegolide elivela ezinkomponi. 

Laguquka futhi izwi, manje lafana nelengonyama. “Hambake 
uqonde esibhedlela sethu. Uzofica abantu belele phansi, 
emhlabathini. Bacinene kangangoba awukwazi nokweqa phezu 
kwabo. Kodwa yibo abamba leli golide. Bahola osheleni abathathu 
nje vo ngosuku. Sisuka emaXhoseni, eLusuthu, ebuTshwana 
seSwazini nakwaZulu. Siphuma naseNdotsheni. Sihlaliswa 
ezinkomponi, sishiya abafazi bethu emakhaya. Kutholakele 
enye indawo enegolide kodwa ayizukwenyuswa imali yethu. 
Ngabelungu kuphela abazohlomula. Bafana nezinhlanya uma 
kutholwe indawo entsha enegolide. Bese kulandwa abanye abantu 
ukuba bazohlala ezinkomponi, bazokumba ngaphansi komhlaba, 
baholelwe osheleni abathathu ngelanga. Abaze bangasho ukuthi 

 



ake sithasisele amaholo abantu. Kuphela bacabanga ngokwakha 
ezinye izindlu ezinkulu, nokuthenga izimoto ezintsha. 

ake sithasisele amaholo abantu. Kuphela bacabanga ngokwakha 
ezinye izindlu ezinkulu, nokuthenga izimoto ezintsha. 

Wathula. Bathula bonke. Kwakukhona into ethize ezwini lakhe 
eyayenza umuntu athule. Wathula uKhumalo. Kwakungesiye 
umfowabo amaziyo lona. 

UJohn wabuka umfowabo wathi, “Yebo, umBhishobhi 
uyakuhlaba lokhu kodwa uhlala endlini enkulu. Abafundisi 
abamhlophe bathola imali eningi kakhulu. Etholwa nguwe, 
Mfowethu, ingaze iphindwe kane nakahlanu.” 

“Sengiyakwazi manje ukuhamba kwezinto. Yingalokho 
ngingasalubeki nje olwami unyawo esontweni.” 

“Yilokho okwakwenza ukuba ungabe usabhala?” 

“Kuseyiso isizathu naso leso.” 

“Nokwahlukana kwakho nomkakho?” 

“Kokubili. Azichazeki kalula lezi zinto encwadini. Amasiko 
ethu ahlukile lapha.” 

“Akhona yini konje amasiko lapha?” kubuza uMsimanga. 

UJohn wambheka wathi, “Ikhona into entsha lapha enamandla 
ngaphezu kwesonto namakhosi. Uyoze uzibonele nawe ngelinye 
ilanga.” 

“Umkakho-ke? Wakushiyelani yena?” 

“Wayengaziboni izinto ngale ndlela engizibona ngayo,” washo 
emamatheka. 

“Usho ukuthi umkakho wayengumuntu othanda ubuqotho?” 
kubuza uMsimanga. 

 


UJohn wambuka wamsola. “Ubuqotho” ekhuluma ngaso phela 
isiNgisi. Kodwa uMsimanga washeshe wabona ukuthi akalazi leli 
gama. Eseqhubeka uMsimanga ethi, “Mhlawumbe kungangcono 
siphindele olimini lwakithi, isiZulu.” 

Wabona ngemithambo nje isiqhansile entanyeni ukuthi 
akasathukuthele usethelwa ngamanzi ufeleba. Mhlawumbe 
kwakuyokonakala impela ukuba uKhumalo akasheshanga 
waphonsa igama. 

“Nali itiye selifikile Mfowethu. Usisizile.” 

Esehambile lona obelethe itiye, uKhumalo wathi, “Ngizwe 
kahle konke okushoyo Mfowethu. Okuningi kuyangidabukisa. 
Ngidatshukiswa yindlela okhuluma ngayo. Ngidatshukiswa 
nawukuthi ezinye izinto ozishoyo ziyiqiniso. Kukhona engisafuna 
ukukubuza. Mangiqale ngokukutshela ukuthi uGertie uhlezi 
nami. Ngizogoduka naye.” 

“Nami ngingeze ngakusola lokho. IGoli alisiyo indawo yokuba 
umfazi ahlale yedwa. Nami ngake ngathi ngiyameluleka, wala. 

Asibange sisabonana-ke ngemva kwalokho.” 

“Ake ngibuze-ke Mfowethu. Iphi indodana yami?” 

Kwaba sengathi akawenameli lo mbuzo uJohn. Wakhipha 

iduku lakhe futhi. Wayesekhuluma; “Ngiyabona ukuthi sewuzwile 
ukuthi ujwayelene nendodana yami.” 

“Sengikuzwile lokho.” 

“Uyabazi-ke nawe abafana. Kodwa angibasoli. Indodana 
yami yayingezwani kahle nonina lona omusha. Kodwa 
nami angazi nanamhla lokhu ukuthi baxabana ngani. Futhi 
wayengabonani nanabantwana laba bakanina omusha. 
Ngehluleka ukubahlanganisa. Wayesethi okungcono uzohamba. 
Angimvimbelanga-ke nami ngoba wayesemsebenzini omuhle. 
Nendodana yakho yahamba naye.” 

“Bayaphi Mfowethu?” 

 



“Angiqondisisi kahle nami. Ngezwa kuthiwa bahlala e-
Alexandra. Awuthi kancane; bobabili basebenza efekthri. 
Sengiyakhumbula. Awume kengibheke encwadini kathelefoni.” 

“Angiqondisisi kahle nami. Ngezwa kuthiwa bahlala e-
Alexandra. Awuthi kancane; bobabili basebenza efekthri. 
Sengiyakhumbula. Awume kengibheke encwadini kathelefoni.” 

“Pho singekhulume yini nabo ngalo ucingo?” kubuza 
uKhumalo. 

Wahleka uJohn. “Silushayeleni ucingo Mfowethu? Sibuze 
ukuthi u-Absalom Khumalo usebenza khona yini?” Noma sithi 
sicela ukukhuluma naye ngocingo? Noma sibuze ikheli lakhe? 
Mfowethu, umuntu onsundu abamenzeli lezi zinto.” 

“Akunani,” sekusho uMsimanga, “ngikhona mina.” 

Base beyavalelisa sebephumela emgwaqweni. 

“Nakho-ke.” 

“Ngizibonele.” 

“Ngumuntu omkhulu kule ndawo umfowenu. Kuhlala 
kugcwele lapha kwakhe, kukhulunywa zona lezi njengoba 
umzwile nje ekhuluma. Bathi muzwe ekhuluma emhlanganweni 
yena noDubula nekhaladi lakwaTomlinson. Bathi ukhulumisa 
okwenkunzi, abhongise okwengonyama. Bathi abantu 
angabenzisa noma yini uma ethanda; kodwa uyigwala. Ngabe 
kade angena ejele. Kodwa-ke nakhu engithanda ukukusho. 
Okuningi akukhulumile kuliqiniso.” 

Bama emgwaqweni uMsimanga ekhuluma nomhlobo wakhe. 
“Umlungu unamandla. Nathi sifuna amandla. Umuntu onsundu 
uma ethola amandla nemali uba ngumuntu omkhulu uma 
eqotho. Kukaningi ngikubona lokhu. Ufuna amandla nemali 
ukuze alungise okonakeleyo. Uma esekutholile, azithokozise 
ngalawo mandla nangaleyo mali. 

 


Usenendlela yokwanelisa izinkanuko zakhe zenyama; 
usenendlela yokuthola ugologo; useyakwazi ukuba akhulume 
nezinkulungwane zabantu ashayelwe izandla. Abanye bethu, 
siye sicabange ukuthi siyothi singathola amandla, siziphindezele 
kumlungu. Kothi-ke ngoba isifiso sethi sibi, nathi sidliwe 
yimpehla. Abelungu abaningi abalazi leli qiniso ngamandla. Bona 
banovalo, bafuna nje ukuthi singawatholi amandla. Yiqiniso lelo 
engilikhulumayo ngamandla. Yinye kuphela into enamandla 
anqoba konke, luthando. Uma umuntu enothando, akawafuni 
amandla. Yinye kuphela into engasindisa leli zwe lakithi, wukuba 
abansundu nabamhlophe bahlangane, basebenzele izwe lakubo, 
bangacabangi ngamandla emali.” 

Wathula uMsimanga, ebonakala ehluphekile emoyeni wakhe. 
Waqhubeka wathi, “Nginovalo olukhulu emoyeni wami ukuthi 
luyothi luqambe lufika uthando ezinhliziyweni zabo, ezethu bese 
zigcwele inzondo. Asingeke sifike eDoornfontein uma sihamba 
kanje. Asithathe izinyawo.“ UKhumalo walandela ethule, 
edangaliswe ngamagama kaMsimanga. 

Behluleka eDoornfontein. Abelungu bona babaphatha kahle 
kakhulu. UMsimanga wayezazi izindlela zakobelungu. Nembala 
bathungatha abelungu baze bakuthola ukuthi sekuphele unyaka 
aphuma emsebenzini u-Absalom Khumalo. Omunye umlungu 
wakhumbula ukuthi u-Absalom wayejwayelene nesinye isisebenzi 
sakwaDlamini. Walandwa uDlamini. Wathi yena wamgcina ehlala 
kwaNdlela, e-End Street, eSofaya. Wayengenaqiniso ngenombolo 
yendlu kodwa wayecabanga ukuthi ngu-105. 

Base bephindela eSofaya. Nembala bayifumanisa inkosikazi 
yakwaNdlela e-105, End Street. Yabamukela kahle, yabatshela 
ukuthi akasahlali lapho u-Absalom. Yakhumbula incwadi 
eyayifikile ivela ku-Absalom ebuza ngezimpahla ayezishiyile. 
Yayifuna le ncwadi yaze yayithola. Ikheli lathi – C/o Mrs. 

 



Mkhize, 79 Twenty Third Avenue, Alexandra. 

Mkhize, 79 Twenty Third Avenue, Alexandra. 

yabuye yawaphakamisa amehlo yathi, “Ngoba nguMfundisi.” 

“Ngiyakwazi lokho.” 

“Mina nomyeni wami sasingabathandi abangane bendodana 

yakhe. Wahanjiswa yilokho lapha.” 

“Ngiyezwa Mame. Akukho okubi ngaphezu kwalokho?” 

“Cha, akukho engakubonayo. Kodwa ngangingabathandi neze 

abangane bakhe.” 

Wayebonakala ukuthi ungumuntu oqotho, oneqiniso; futhi 
akabuyanga wabheka phansi. 

“Sala kahle, Mame.” 

“Hamba kahle Mfundisi.” 

Emgwaqweni bavalelisa kuNdlela, baqonda eMishini. 

“Kusasa Mntungwa, siya e-Alexandra.” 

UKhumalo wabamba umngane wakhe ngengalo wathi, 
“Zibuhlungu izinto ezingilethe eGoli, kodwa ngizizwa 
nginentokozo lapho nginawe.” 

“Masithathe izinyawo, Mntungwa, singaze sishiywe yisikhathi 
sokudla.” 

 0 


8 

NGAKUSASA ekuseni sebeqedile ukudla, baqonda 
emabhasini. “Onke la mabhasi aya lapho siya khona.” 

Wahleka uKhumalo ngoba wayekwazi ukuthi lokho 
kwakuqondiswe kuyena njengomuntu owayenovalo lokubamba 
amabhasi angesiwo. 

Bakhwela ebhasini lokuqala elafika, labathatha layobalahla 
lapho uKhumalo alahlekelwa khona ngumpondwe wakhe. Base 
behamba bethubeleza ezitaladini zakhona eziphithizelayo, baze 
bayofika emabhasini ase-Alexandra. Kodwa bathi uma befika 
khona kwavela isiphazamiso ababengasilindele. Kweza umuntu 
kubo wathi kuMsimanga, “Niya e-Alexandra yini Mfundisi?” 

“Yebo.” 

“Uma kunjalo-ke silapha nje sizonivimba. Asiniphoqi. 
Amaphoyisa lana abheke khona lokho ukuthi abantu 
bangaphoqwa. Sikhuluma nani ngomoya omuhle. Uma 
nisebenzisa leli bhasi nilwa nabantu bakini. Sizimisele ukuba la 
mabhasi singawakhweli kunduba imali ize ibuye yehliswe futhi 
ibe yindibilishi ezine njengakuqala.” 

“Nami bese ngikuzwile lokho,” kusho uMsimanga. 
Wayesephendukela kuKhumalo ethi, “Icala ngelami, Mhlobo 

wami. Bese ngikhohliwe ukuthi amabhasi awekho, adutshiwe.“ 

“Kepha sihamba ngodaba oluphuthumayo.“ 

“Nokuduba kwethu amabhasi kuludaba olukhulu Baba,” 
kuphendula lo muntu ngenhlonipho. “Bathi masikhokhe uzuka, 
okuwukuthi usheleni ngelanga. Ngesonto kuhlangana osheleni 
abayisithupha. Thina abanye sihola imali engedluli nakompondwe 
ababili.“ 

“Kukude yini ngezinyawo?” kubuza uKhumalo. 

“Yibanga nokho Mfundisi. Amamayela alishumi nanye.” 

“Lide lelo banga kumuntu omdala.” 

 



“Mfundisi, ontangayenu, nabesifazane balishaya phansi 
mihla le. Kukhona nabagulayo. Nezigoga, nabantwana. Basuka 
emakhaya ngo-4 ekuseni baze babuye ngo-8 ebusuku. Bafike 
bathi ukudlayidla bazilahle phansi. Bayothi besathi yozi, bese 
kufuneka bavuke futhi bangene indlela, baphuze amanzi ashisayo 
kuphela. Angizukunivimbela ukuba nilikhwele ibhasi, Mfundisi, 
kodwa ngithi lesi simo sifanele sonke silwe naso. Uma sehluleka, 
izokwenyuswa imali kaSofaya, nakoNew Clare, nakoKliptown 
nakoPimville.” 

“Mfundisi, ontangayenu, nabesifazane balishaya phansi 
mihla le. Kukhona nabagulayo. Nezigoga, nabantwana. Basuka 
emakhaya ngo-4 ekuseni baze babuye ngo-8 ebusuku. Bafike 
bathi ukudlayidla bazilahle phansi. Bayothi besathi yozi, bese 
kufuneka bavuke futhi bangene indlela, baphuze amanzi ashisayo 
kuphela. Angizukunivimbela ukuba nilikhwele ibhasi, Mfundisi, 
kodwa ngithi lesi simo sifanele sonke silwe naso. Uma sehluleka, 
izokwenyuswa imali kaSofaya, nakoNew Clare, nakoKliptown 
nakoPimville.” 

Wababonga lo muntu, wayeseqonda komunye naye owayeze 

ebhasini. 

“Lo mfo unolimi olumnandi.” 

“Nguyena phela uDubula lo,” kusho uMsimanga ekhulumela 
phansi. “Ngumhlobo womfowenu. Kuthiwa uTomlinson nguyena 
onomqondo, umfowenu yena unezwi, bese kuthi uDubula abe 
nenhliziyo. Nguyena owenqenwe kakhulu nguHulumeni ngoba 
akukho lutho alwesabayo. Akanandaba yena nokuzihlumisa. 
Kuthiwa ulahle umsebenzi wakhe ukuba azonqanda abantu 
lapha bangawakhweli amabhasi. Umkakhe yena userenki yase-
Alexandra. Naye uvimba abantu khona.” 

“Yinto umuntu anokuzigqaja ngayo lena? IGoli leli yindawo 
yezimangaliso.” 

“Babekade bengabantu bebandla kodwa sebaphuma,” kusho 
uMsimanga ngelosizi. “Nabo bakhulumisa okomfowenu. Bathi 
isonto likhuluma kamnandi kodwa alenzi lutho. Senze njani-ke 
manje Mntungwa?” 

“Asihambe phansi.” 

“Ngamamayela alishumi nanye ukuya, ishumi nanye ukubuya. 
Lide lelo banga.” 

“Akunani. Ngikhathazekile Mhlobo wami. IGoli leli alisiyo 

 


indawo yokuba umfana ahlale yedwa nje.” 

“Kulungile, masihambe.” 

Nembala balishaya phansi ibanga elide bedabula edolobheni. 
Benyuka ngoTwist Street, baqonda eClarendon Circle, 
behla ngoLouis Botha baqonda eOrange Groove. Izimoto 
namaloli kwakulokhu kubekelele udwendwe kuya le nale. 
Sebehambe ibanga elide, kwama imoto eduze kwabo. Umlungu 
wayesekhuluma nabo ethi, “Nibangephi?” 

“E-Alexandra Mnumzane,” kuphendula uMsimanga ethula 
isigqoko. 

“Ngicabangile. Khwelani.” 

Basizakala-ke. Kuthe lapho kuchezuka khona indlela yase-
Alexandra, base bayehla, babonga kakhulu. 

“Ilibanga le ndawo,” sekusho umlungu, “kanti namabhasi 
aninawo.” 

Bama becabanga ukuthi uzoqhubekela phambili, kodwa akaze 
aqhubeka, wajika, waphindela emuva. 

“Hhawu! Yisimanga lesi engisibonayo,” kusho uMsimanga. 

Kwakuselibanga eTwenty Third Avenue. Bedlula imigwaqo 
eminingi. Njengoba behamba nje, uMsimanga wayexoxela 
uKhumalo nge-Alexandra, emtshela ukuthi i-Alexandra lena 
ingaphandle kwemincele yaseGoli. Yindawo lapho umuntu 
omnyama enelungelo lokuthenga umhlabathi azakhele indlu 
yakhe. Kodwa imigwaqo ayilungiswa, akukho gesi emgwaqweni. 
Abanamandla bakha nezindlu zokuqashisa emajalidini abo ngoba 
indawo yokuhlala iyindlala. Kulezi zindlu zokuqashisa kuvama 
ukucasha amasela nezigebengu futhi kuphiswa notshwala. 

“Ububi obukhona lapha buningi kangangoba abelungu base-
Orange Groove naseNorwood naseHighlands North sebeke 
benza isicelo sokuba ususwe lo muzi. Ngelinye ilanga umfana 
womuntu wahwitha isikhwama sesalukazi somlungu. Sawela 

 



phansi isalukazi, safa sibulawa wuvalo. Kwavela futhi icala elibi 
kakhulu lomfazi womlungu owayehlala yedwa kude buduze 
nalapha. Kwasuka izinsizwana zabantu zayomngenela emzini 
wakhe ziqonde ukumdlwengula. Kwathi ukuba ale, zambulala. 
Kuyenzeka futhi kulo mgwaqo wasePitoli ukuba abelungu bamise 
izimoto zabo phansi kwemithi ebusuku, amasoka nezintombi. 
Bafike abafana bakithi babahlasele kanye nabo abesifazane. Khona 
kuliqiniso ukuthi labo bantu besifazane abaficwa kulezo zimoto 
kusuke kungabantu abangenazimilo iningi labo. Kodwa-ke 
akukhulunywa lokho. 

phansi isalukazi, safa sibulawa wuvalo. Kwavela futhi icala elibi 
kakhulu lomfazi womlungu owayehlala yedwa kude buduze 
nalapha. Kwasuka izinsizwana zabantu zayomngenela emzini 
wakhe ziqonde ukumdlwengula. Kwathi ukuba ale, zambulala. 
Kuyenzeka futhi kulo mgwaqo wasePitoli ukuba abelungu bamise 
izimoto zabo phansi kwemithi ebusuku, amasoka nezintombi. 
Bafike abafana bakithi babahlasele kanye nabo abesifazane. Khona 
kuliqiniso ukuthi labo bantu besifazane abaficwa kulezo zimoto 
kusuke kungabantu abangenazimilo iningi labo. Kodwa-ke 
akukhulunywa lokho. 

Umhlobo wami nowakwakhe bamnika idlavana lengubo, 
nejazi elidala. Base bebilisa itiye, bamsonga ngezingubo zokulala. 
Abantwana babengalele. Babebuza imibuzo befuna nokuzobona 
kodwa abahlobo bami babenqabela, babatshela ukuthi balale. 
Umhlobo wami wayesehamba khona njalo ebusuku ngomnyama 
eqonda emzini womlungu owawungekude kakhulu. Izinja 
zakhona zazala ukhasha, esaba umhlobo wami lona. Nokho 
waqunga isibindi wasondela. Nembala waze wabonana nomlungu, 
wamlandisa. Washo nokuthi akusiyo into le ekufanele ukuba 
imenyezelwe ezweni; eyokulungiswa buthula. Umlungu wathi 
kulungile, ngiyeza. Wakhipha imoto yakhe, base beqonda emzini 

 


womhlobo wami. Umfazi lo womlungu wayefisa ukukhipha imali 
abonakalise umbongo wakhe, kodwa wayengenayo. Umhlobo 
wami nowakwakhe bamtshela ukuthi abafuni imali. Lo mlungu 
wesilisa olandwe ngumhlobo wami waphinda kabili ethi, 
“Uyikhafula elilunge kabi.” Kukhona okwakumthintile ukuze 
akhulume la mazwi.” 

“Nami ngithintekile.” 

“Bengisakutshela-ke ngalesi sicelo. Abamhlophe abayizihlobo 
zethu balwa nalesi sicelo, ngoba bathi izinto ezinhle e-Alexandra 
zingaphezu kwezimbi. Bathi kuyinto enkulu ukuba nendawo 
engeyakho, nendlu yokukhulisela abantabakho, indawo lapho 
unezwi khona. Lokho umuntu kumnika isithunzi ezweni lakubo. 
Umufi uProf. Hoernle, wayeliqhawe elikhulu, esilwela ngempela. 
Ngiyadabuka ukuthi awusenakho ukumuzwa ekhuluma. Eyedwa 
nje, wayenengqondo kaTomlinson, enezwi lomfowenu nenhliziyo 
kaDubula. Lapho esekhulumile, akukho umlungu owayebuye 
amphikise futhi. Nanamhla lokhu ngisamkhumbula. Uma esethe, 
kuwukuthi, kwakuba sekuphelile njalo.” 

Wakhipha iduku lakhe wazesula ubuso. “Sengikhulume saze 
sazofika emzini lapho siqonde khona.” 

Bavulelwa inkosikazi emnyango. Ayizange ibabingelele, kwathi 
lapho beyitshela abahamba ngakho, yabavulela kodwa ingathandi. 

“Uthi umfana akekho Nkosikazi?” 

“Akekho, angimazi futhi nokuthi wayaphi.” 

“Uhambe nini?” 

“Seside kabi isikhathi ahamba. Mhlawumbe nonyaka 

usuphelile.” 

“Ukhona yini omunye ayenaye?” 

“Wayekhona, indodana yomfowabo kayise. Bahamba 

kanyekanye.“ 
“Awubazi lapho baya khona?” 

 



“Wo, babekhuluma nje ngezindawo eziningi. Nani niyabazi 
abantu abasha.” 

“Wo, babekhuluma nje ngezindawo eziningi. Nani niyabazi 
abantu abasha.” 

Amehlo omfazi agcwala ukwesaba, nakaKhumalo agcwala 
ukwesaba. Kwakugcwele ukwesaba kodwa lapha kule ndlu. 

“Mina angizange ngibone lutho olubi.” 

“Kodwa wawusola sengathi kukhona okungalungile?” 

“Kwakungekho lutho,” kuphendula owesifazane. 

“Pho yini oyesabayo?” 

“Angesabi” 

“Uthuthumelelani pho?” kubuza uMsimanga. 

“Ngiyagodola.” 

Wababuka ngamehlo olaka. 

“Siyabonga Mame, sala kahle,” kusho uMsimanga. 

“Hambani kahle,” kusho inkosikazi yakwaMkhize. 

Sebesemgwaqweni uKhumalo wakhuluma wathi,”Kukhona 
okukhona.” 

“Ngiyakuvumela. Ngiyabona ukuthi isiphosiso wukuba 
sihambe sobabili. Jika laphaya bese wenyuka. Phezulu uzobona 
indawo yokudlela ungilinde khona.” 

Wahamba emadolo nzima umuntu omdala. UMsimanga 
wamlandela kancane waze wayophenduka ejikeni. 
Wayesephindela emuva yena kulo muzi abasuka kuwo. Yabuye 
yamvulela futhi le nkosikazi iselokhu imuncu injalo. Futhi novalo 
lwase lunciphile. 

“Mame, angiveli emaphoyiseni. Angihlanganene ngalutho 
namaphoyisa, futhi anginaso nesifiso sokuba ngihlangane nawo. 
Kodwa kukhona umuntu omdala ososizini olukhulu ngoba 
engayitholi indodana yakhe.” 

“Kwakubi-ke lokho,” esho nje ngokunganaki. 

 


“Kubi kakhulu. Ngithanda ukukutshela, Mame, ukuthi 
angizimisele neze ukuphuma lapha kulo muzi wakho 
ungakangitsheli lokhu osifihlela khona.” 

“Akukho lutho engingakutshela lona.” 

“Akukho lutho ongangitshela lona ngoba uyesaba. Futhi 

awuqhaqhazeliswa ngamakhaza.” 

“Ngiqhaqhazeliswa yini?” 

“Nami angazi. Kodwa angizimisele ukuhamba ungakangitsheli 

okukuqhaqhazelisayo. Uma-ke wenqaba, sengoqonda khona 
emaphoyiseni ngoba akusekho okunye engingakwenza.” 

“Ilukhuni le nto kimi. Ngingumfazi, ngingedwa,” ukhuluma 
ngomoya wokunengwa. 

“Kulukhuni nakulo muntu omdala ofuna indodana yakhe.” 

“Ngiyesaba.” 

“Naye uyesaba. Wena ubungamboni ukuthi uyesaba?” 

“Ngimbonile Mfundisi.” 

“Ngitshele-ke. Laba bafana ababili babeziphethe kanjani 
lapha?” 

Wathula owesifazane, amehlo akhe egcwele uvalo, 
nezinyembezi sezisezinkopheni. Wazibonela noMsimanga ukuthi 
ulukhuni lo muntu, akafuni ukuphuma nendaba. 

“NginguMfundisi. Awungethembi yini?’ 

Akaze aphendula owesifazane. 

“Likhona iBhayibhele lapha kwakho?” 

“Likhona.” 

“Lilethe ngifunge ngalo.” 

Kodwa wathula waze wabuya waphinda uMsimanga wathi, 
“Ngizofunga ngeBhayibhele.” Ebona ukuthi lo muntu umnakile, 
wasukuma ngokungabaza, waqonda ekamelweni elingemuva, 
waqhamuka esephethe iBhayibhele. 

 



“NginguMfundisi Mame. Ilizwi esengilikhulumile angibuye 
ngigudluke kulo. Kodwa ngenxa yokuba lokhu kuyisifiso sakho, 
nangenxa yalo muntu omdala osebunzimeni, ngiyafunga-ke ngale 
Ncwadi ukuthi akukho lutho oluyawukwehlela ngokungitshela 
okwaziyo. Thina sifuna umfana kuphela. UNkulunkulu uyakwazi 
ukuthi lokhu engikushoyo kuliqiniso lodwa. 

“NginguMfundisi Mame. Ilizwi esengilikhulumile angibuye 
ngigudluke kulo. Kodwa ngenxa yokuba lokhu kuyisifiso sakho, 
nangenxa yalo muntu omdala osebunzimeni, ngiyafunga-ke ngale 
Ncwadi ukuthi akukho lutho oluyawukwehlela ngokungitshela 
okwaziyo. Thina sifuna umfana kuphela. UNkulunkulu uyakwazi 
ukuthi lokhu engikushoyo kuliqiniso lodwa. 

“Babeye bafike nezimpahla eziningi lapha ebusuku. Babefika 
nezingubo, namawashi, nemali, nokudla okusemabhodleleni, 
nezinye izinto eziningi.” 

“Babeke bafike yini benegazi?” 

“Qha Mfundisi, angizange ngibabone benegazi.” 

“Kuyethembisa lokho, noma kungethembisi kuyaphi. Pho 

basukelani lapha?” 
“Angazi Mfundisi. Ngiyabona ukuthi basola sengathi 

umkhondo wabo usutholakele.” 

“Basuka nini?” 

“Cishe sekuphele unyaka bahamba Mfundisi. Njengoba 

bengishilo.” 

“Ungafunga ngale ncwadi ukuthi awubazi lapho baya khona?” 

Wayithatha iNcwadi owesifazane kodwa uMsimanga wabuye 
washeshe wathi akunani. Wavalelisa, wathatha izinyawo eselandela 
uKhumalo. Yammemeza le nkosikazi yathi, “Babejwayelene 
nomuntu wetekisi, uHlabeni. Uhlala laphaya ngaserenki. Akekho 
ongamazi.” 

“Ngiyabonga kakhulu. Sala kahle.” 

Wamfica umhlobo wakhe endaweni yokudlela. 

“Kukhona kodwa obuye wakuthola?” 

“Ngithole ukuthi banomngane wabo, uHlabeni, oshayela 

 


itekisi. Ake ngisuse esisemehlweni bese siyomfuna.” 
Eseqedile ukudla uMsimanga, wayesebuza komunye umuntu 

ukuthi uHlabeni angamtholaphi. 

“Nanguya, Mfundisi ehlezi emotweni yakhe.” 

UMsimanga wayeseqonda emotweni, wabingelela lo muntu 

ophakathi. 

“Yebo sawubona Mfundisi.” 

“Ngifuna itekisi, Mhlobo wami. Ubizani ngokuya eGoli? 

Ngihamba nomunye umhlobo wami.” 

“Kuwe Mfundisi ngingafuna ishumi losheleni.” 

“Yinkulu nokho leyo mali.” 

“Mfundisi, abanye bangakubiza ishumi nesihlanu noma 
umpondwe.” 

“Ngihamba nomuntu omdala, futhi usekhathele. Ngizokunika 
ishumi losheleni.” 

Uthe lapho ethi uyayisusa imoto, uMsimanga wammisa. 
“Ngizwe bethi wena ungangisiza. Sifuna umfana wakwaKhumalo, 
u-Absalom.” 

Nalo uvalo emehlweni akhe. Kodwa uMsimanga washeshe 
wammisa isibindi. “Angihambi ngabubi, ungenqeni nakancane 
ukuthi ngiqonde ukukungenisa enkathazweni yini. Uyabona 
lo mngane wami, leli khehla engithi selikhathele, nguyise walo 
mfana. Uvela le eNatali, uzofuna indodana yakhe. Sibasangene 
lapho sikhonjwe phambili. Ukhathazeke kakhulu umuntu 

omdala.” 

“Nempela ngangimazi lowo mfana.” 

“Uphi pho manje?” 

“Ngezwa kuthiwa sewaya e-Orlando, eMasakeni. Akukho 

okunye engikwaziyo.” 
“Kodwa i-Orlando ibanzi,” kusho uMsimanga. 

 



“EMasakeni yindawo encane Mfundisi. Kungeze kwaba 
lukhuni kakhulu ukumthola. 

“EMasakeni yindawo encane Mfundisi. Kungeze kwaba 
lukhuni kakhulu ukumthola. 

“Yilizwi lelo olikhulumayo. Bakhona engibaziyo kulabo bantu 
bakwaMasipala. Asihambe.” 

Wayesebiza uKhumalo esemtshela ukuthi bazophindela 
emuva ngemoto. Bakhwela, yasuka imoto ibheke eGoli. Kwase 
kuntambama kakhulu, sekuphithizela nje emgwaqweni. 

“Uyawabona la mabhayisikili Mhlobo wami? Yizinkulungwane 
zabantu base-Alexandra laba. Sebebuyela emakhaya, bavela 
emsebenzini. Khona manje sizohlangana nezinkulungwane 
zihamba phansi ngenxa yokuba amabhasi edutshiwe.” 

Nangempela bathe bengakabiphi, base behlangana nazo 
izingqumbi zabantu, umshungu nje. Abanye babehamba 
esitubhini, abanye besemgwaqweni ngenxa yobuncane bezitubhi. 
Nezimoto zazihamba ngokunakekela. Kwakukhona abantu 
abadala nabancane, abakhathele neziqhwala, njengokusho 
kukaDubula. Abelungu abaningi babemisa izimoto zabo bacoshe 
laba bantu, bebasiza ukuba basheshe bayofinyelela emizini 
yabo e-Alexandra. Kwenye indawo lapho babemiswe khona 
ngamalambu, bezwa isipitikopo sibuza omunye umlungu ukuthi 
unayo yini ilayisense yokuthwala abantu abansundu. Waphendula 
wathi akababizi mali. Sathi isipitikopo, “Kodwa uthwala abantu 
kanti yindlela yamabhasi lena.” 

“Hhayi-ke usungangibopha uma uthanda,” sekuphendula 
umlungu. 

Ababange besezwa-ke ukuthi kwagcina kanjani ngoba 
kwaphenduka amalambu base beyaqhubeka. 

“Sengike ngakuzwa nami lokhu ukuthi balinga ukuvimbela 
abelungu ukuba bangabathwali abantu ngezimoto zabo. Sengathi 
bazimisele nokubabopha.“ 

 0 


Kwase kuhwalala, kodwa umgwaqo wawusagcwele abantu 
base-Alexandra. Izimoto zazilokhu zima zibacosha, ikakhulu 
asebekhulile, nabesifazane neziqhwala. Ubuso bukaKhumalo 
bamamatheka ngendlela engaziwa kwamanye amazwe, 
ukumamatheka komuntu omnyama esizwa ngumlungu 
embonisweni. Kwakungesiyo into elula lena kumlungu. 
Wayelokhu emangele ebona lesi simangaliso. Waze wethuka lapho 
esezwa uMsimanga ethi, “Kuyangiphica impela lokhu?“ 

“Uphicwa yini? Yilo musa?” 

“Cha. Ngiphicwa wukuba umlungu aze ancame ukuboshwa 
ngoba ezwela umuntu omnyama.” 

9 

ZONKE izindlela zibheka eGoli, noma ngabe umhlophe, 
noma ngabe umnyama. Uma ukudla kwalile emasimini, ukhona 
umsebenzi eGoli. Uma kufuneka imali yokukhokha intela, 
ukhona umsebenzi eGoli. Uma kukhona umntwana ofihlwayo, 
kuyabalekwa ayobelethelwa eGoli. 

Abantu abamnyama baye baye e-Alexandra noma eSofaya 
noma e-Orlando bayoqasha khona izindlu noma bayihlanganyele 
nabanye indlu leyo. 

“Ake ungiqashisele indlu.” 

“Cha, anginayo.” 

“Ake ungiqashisele indlu.” 

“Sengiyiqashisile.” 

“Ake ungiqashisele indlu.” 

“Ikhona yona kodwa angiqashisi. Amakamelo mabili nje 
kuphela. Thina siyisithupha. Abantwana bayakhula, ngabafana 
namantombazana. Awu, kepha izincwadi zesikole ziyabiza, 
umyeni wakwami uxhwalile. Noma ephilile uhola umpondwe 

 



neshumi losheleni abahlanu ngesonto. Osheleni abayisithupha 
yirente. Osheleni abathathu yimali yokuya emsebenzini. Usheleni 
simkhokhela inkampani yokungcwaba ukuze singcwatshwe kahle. 
Usheleni ngowezincwadi. Osheleni abathathu ngabezingubo. 
Usheleni ngowotshwala bomyeni wami. Usheleni ngowogwayi 
wakhe. Angiyikhaleli le mali edliwa nguye yedwa ngoba yindoda 
elunge kabi. Akahambi mijaho, akashayi maphepha, ukholekile 
kimina. Omunye usheleni yimali yesonto, omunye usheleni 
ngowemithi. Kusala ishumi nesikhombisa lokudla kwabantu 
abayisithupha. Sihlala silokhu salamba. Yona indlu ikhona kodwa 
angifuni ukuyiqashisa. Uma ngingakuqashisela yona ungakhokha 
malini?” 

neshumi losheleni abahlanu ngesonto. Osheleni abayisithupha 
yirente. Osheleni abathathu yimali yokuya emsebenzini. Usheleni 
simkhokhela inkampani yokungcwaba ukuze singcwatshwe kahle. 
Usheleni ngowezincwadi. Osheleni abathathu ngabezingubo. 
Usheleni ngowotshwala bomyeni wami. Usheleni ngowogwayi 
wakhe. Angiyikhaleli le mali edliwa nguye yedwa ngoba yindoda 
elunge kabi. Akahambi mijaho, akashayi maphepha, ukholekile 
kimina. Omunye usheleni yimali yesonto, omunye usheleni 
ngowemithi. Kusala ishumi nesikhombisa lokudla kwabantu 
abayisithupha. Sihlala silokhu salamba. Yona indlu ikhona kodwa 
angifuni ukuyiqashisa. Uma ngingakuqashisela yona ungakhokha 
malini?” 

“Ngingeze ngayamkela imali engako.” 

“Osheleni abathathu nozuka-ke?” 

“Osheleni abathathu nozuka! Abantwana bayakhula. 
Kudingeka babe nendawo yabo bodwa. Kodwa ukubanika indawo 
yabo bodwa akuzukubesuthisa. Kulungile, uzokhokha bona-ke 
osheleni abathathu nozuka.” 

Kugcwele kuyaphuphuma. Abantu abalishumi endlini 
enamakamelo amabili. Munye kuphela umnyango ophumela 
ngaphandle. Uma ulele, abantu beqa phezu kwakho. Kodwa-ke 
nokho ukudla kwabantwana sekukhonyana. 

“Angimthandi lo mfazi. Angiyithandi nendlela abheka ngayo 
indoda yami. Angimthandi lo mfana nendlela abheka ngayo 
indodakazi yami. Angiyithandi le ndoda nendlela engibuka ngayo. 
Angiyithandi indlela abuka ngayo indodakazi yami. 

“Ngiyadabuka kakhulu, kodwa indawo ayisekho. Sekufanele 
nizibonele enxenye.” 

“Kodwa sizophuma silibangisephi?” 

“Anginakuthini nami. Siminyene lapha; nani niyazibonela.” 

 


“Sesibhalisile ewovisi. Ubungesimele size sithole eyethu?” 

“E-Orlando kukhona abantu osekuphele iminyaka emihlanu 
belindile. 

“Kukhona umhlobo wami owalinda inyanga yaba yinye nje 
kuphela.” 

“Ngike ngikuzwe nalokho. Kodwa kuthiwa uyithola kanjalo 

uma ufumbathisa.” 

“Pho-ke thina kasinayo imali yokufumbathisa.” 

“Hhayi-ke, angingesho lutho ngalokho. Into nje kugcwele 

lapha.” 

Zonke izindlu zigcwele. Bonke abantu beza eGoli. Basuka 
eKoloni, eFreyisitata, kwaZulu, kwelabaPedi. Baqhamuka ngazo 
zonke izinkalo. 

“Angimthandi lo mfazi. Angimthandi lo mfana. Angiyithandi 
le ndoda. Ngiyanizwela ukunizwela kodwa angisenayo indawo 
yenu.” 

“Isonto libe linye nje?” 

“Hhayi-ke, kulungile, nginganinika isonto libe linye.” 

“Awunandlu yokuqashisa?” 

“Anginayo indlu yokuqashisa.” 

“Awunandlu yokuqashisa?” 

“Sengiyiqashisile ebikade ikhona.” 

“Awunayo indlu eqashisayo?” 

“Ikhona indlu kodwa angiqashisi ngayo. Sengike ngabona 
amadoda emuka nabafazi bokuqasha. Sengike ngabona 
abafazi bethathwa ngamadoda okuqasha. Sengike ngabona 
amantombazana elinyazwa ngabafana babaqashi. Sengike ngabona 
abafana bekhohliswa ngamantombazana abaqashi. Kepha indoda 

 



yami ihola nje umpondwe neshumi nosheleni abane.” 

yami ihola nje umpondwe neshumi nosheleni abane.” 
” 
“Ungalinda iminyaka emihlanu udlule ungayitholi.” 
“Kuthiwa abantu abaqashe kwabanye e-Orlando nje kuphela 


bayizinkulungwane ezilishumi.” 
“Uyamuzwa ukuthi uthini uDubula? Uthi masizakhele izindlu 

zethu lapha e-Orlando.” 
“Sizozakhaphi lezo zindlu?” 
“Uthi laphaya okhalweni ngasesipolweni sesitimela.” 
“Sizozakha ngani zona lezo zindlu?” 
“Noma ngani. Amasaka, amapulangwe, utshani nezigxobo.” 
“Uma lina-ke?” 
“Phela siyokufa.” 
“Cha, uma lina bayosakhela izindlu.” 
“Wubulima lobo. Siyokweze njani ebusika?” 
Iminyaka eyisithupha umuntu elinde indlu. Zigcwele izindlu 

lezi, kepha nabantu abayeki ukuza eGoli. 
“Ayikabikho namanje indlu yami?” 
“Cha ayikabikho.” 
“Uthi kodwa igama lami likhona ngempela emabhukwini?” 
“Likhona” 
“Baningi kangakanani abangaphambi kwami?” 
“Angazi, kodwa ngithi bayizinkulungwane eziyisithupha.” 
“Izinkulungwane eziyisithupha. Angisoze ngiyithole indlu 

kanti nalapho ngikhona indawo isiyangiphelela. Sixabana 
ngesitofu. Sixabana ngabantwana. Angiyithandi futhi indlela leya 
ndoda engibuka ngayo. Kukhona leya ndawo engasesipolweni. 
Kodwa umuntu azithini izimvula, namakhaza ebusika? Kuthiwa 

 


masiye khona sonke kanyekanye emva kwamasonto amabili. 
Kuthiwa masiqokelele amapulangwe, namasaka, namagogogo, 
nezigxobo, sisuke sonke kanyekanye. Kuthiwa masikhokhe 
usheleni masonto wonke sinike iKomiti. Bazothutha zonke izibi 
basakhele nezindlu ezincane ukuze kungabikho kufa. Kepha 
umuntu enze njani ebusika nangesikhathi sezimvula?” 

“Ayikabikho indlu yami namanje?” 

“Cha ayikabikho.” 

“Kepha sekuphele iminyaka emibili ngabhalisa.” 

“Kanti ukhuluma ngendaba yayizolo nje?” 

“Kuliqiniso yini ukuthi uma ngikhokha imali...?” 

“Kepha le ndoda ayisalalele. Isikhuluma nomunye. Sekufika 
enye indoda kimi, angiyazi nokuthi iqhamukaphi. Nale nto 
eyishoyo angiyizwa nje ukuthi ithini.” 

“Ngiyakuzwela Nkosikazi yakwaSeme ngokungayitholi 
indlu. Umkami ubefisa ukuxoxa nawe ngomsebenzi weKomiti 
khona kusihlwa nje ngo-7. Angithi uyazi kwami eNo. 17852, 
ngasesontweni laseDutch Reformed? Okungcono mangikubhalele 
phansi inombolo. Sala kahle Nkosikazi. 

“Ngingakaphenduli nakuphendula usehambile. Nangu 
umuntu eyinkinga bo. Ngubani umkakhe? Angimazi mina. Yona 
iKomiti lena akhuluma ngayo yini? Angazani naKomiti mina.” 

“Kanti ungumfazi oyisiwula yini? Lo muntu ufuna ukuxoxa 
nawe ngemali lena ofuna ukuyikhokha ngendlu.” 

“Wo, uma kunjalo ngizokuya. Ingabe akazukungimba eqolo 
yini. Ngingeze ngaphumelela ukukhokha imali eningi. Sithola 
umpondwe neshumi nosheleni abayisikhombisa kuphela 
ngesonto. Kodwa indlu yona siyayifuna. Ngiyayesaba le ndawo 
esihlala kuyo. Kuningi okwenzakalayo kulelwe. Kugcwala abafana 
engingazi ukuthi balala nini, nokuthi basebenzaphi. Ziningi 
nezingubo ezinhle zabelungu. Yinkulu inkathazo esazovela 

 



laphaya. Asikaze thina sibe senkathazweni nomyeni wami. 
Nakanjani indlu siyayifuna.” 

laphaya. Asikaze thina sibe senkathazweni nomyeni wami. 
Nakanjani indlu siyayifuna.” 

“Nkosikazi kaSeme, ompondwe abahlanu akusiyo imali enkulu 
ngendlu.” 

“Ngikhokhe imali engaka ngoba nje ngifuna ukuba igama lami 
likhushulelwe ngenhla?” 

“Kodwa kuyingozi lokho. Useshilo umlungu osiphetheyo 
ukuthi eke wamthola nje okwenzayo lokho, mdala yena.” 

“Hhayi-ke ngiyehluleka. Anginakuphumelela ukukhokha imali 
engako.” 

Ngingakahambi sekungena umkakhe ehamba nomunye 
wesifazane. 

“Cha, Myeni wami, kukhona iphutha elenzekile.Angimazi 
mina lo mfazi. Akasilo ilungu leKomiti.” 

“Awu ngiyadabuka Mkami. Ngiyaxolisa Nkosikazi yakwaSeme. 
Bengicabanga ukuthi ulilungu leKomiti. Hamba kahle-ke.” 

Akukho lutho olungilungelayo lapha. Kodwa sasisukelani 
emakhaya? Yebo khona akukho lutho olungakanani kodwa 
kungcono kakhulu kunalapha. Yebo ukudla akukuningi, kodwa 
wonke umuntu uyayithola leyo ncanyanyana. Uma nimpofu 
nonke, anibuzweli kakhulu ubuphofu. Amasonto amabili 
kuphela bese kuyasukwa. Myeni wami, masifune amapulangwe, 
namagogogo, namasaka, nezigxobo. Angiyithandi le ndawo esilala 
kuyo. Kukhona amapulangwe esibhedlela eBhelekwana asala 
kubakhi. Asiye khona namuhla ebusuku siyowathatha. Laphaya 
esikoleni sezigwegwe kukhona uthayela. Bamboze ngawo izitini. 
Asiyowuthatha khona namuhla ebusuku. Esiteshini eNancefield 
kugcwele amabhondela amasaka. Asiyowathatha khona ngabo 
lobu busuku. ECrown Mines kukhona imithi. Sizogawula 

 


izigxobo khona ebusuku. 

Konakele e-Orlando ngalobu busuku. Kukhanyisiwe yonke 
imizi. “Mina ngizothwala uthayela. Wena Mkami uzophatha 
umntwana. Ndodana, nazi izigxobo ezimbili. Wena-ke ngoba 
usemncane, thwala amasaka onamandla okuwathwala. Siya 
laphaya egcekeni eduze nojantshi.” Baningi abaya khona. 
Kuyambiwa, kuyanqonqothelwa. Ngenhlanhla kufudumele, 
futhi alini. “Siyabonga Dubula. Ilungile le ndawo, sanelisiwe. 
Siyabonga Dubula, nanku usheleni weKomiti.” 

Kuyasa ngakusasa sekumi umuzi waseMasakeni. Bamangala nje 
bonke abantu lapho bevuka ekuseni sekukhona lo muzi okulalwe 
ungekho. Nanso intuthu iphuma ezintubeni zamasaka. Ezinye 
izindlu zinabo nawoshimela. “Bekunoshimela omuhle kanjani 
laphaya emaphoyiseni eKliptown. Pho, bengingawulokotha.” 

Kuyasa sekumi umuzi waseMasakeni. “Onyuziphepha 
bagcwele thina. Kulotshwe ngamagama amakhulu, kukhona 
nezithombe. Yindoda yami lena emi ngasendlini. Mina ngifike 
sesithathiwe isithombe, ngahlupheka kakhulu emoyeni. Sisemzini 
omkhulu wamasaka namapulangwe namagogogo. Asikhokhi 
ntela, sikhokha usheleni weKomiti kuphela.” 

Kuyasa sekumi umuzi waseMasakeni. “Uyakhwehlela yini pho 
lo mntwana; uyashisa futhi. Bengesaba ukuhamba naye, kodwa 
bengizothini ngoba bekuyilanga lokuthutha? Umoya amakhaza 
uyazingenele nje emasakeni. Siyothini mhla lana? Siyokwenze 
njani ebusika? Thula Mntanami, nangu umama ukhona. Thula 
gane, musa ukukhwehlela. Umama ukhona.” 

“Ukhwehlela kabi umntwana. Ushisa ungumlilo. Thula 
Mntanami, nangu umama ukhona.” Phandle kuyahlekwa, 
kuyatekulwa, kuyambiwa, kuyanqonqothelwa, kukhulunywa 
izilimi ngezilimi. “Thula mntanami. Yindawo enhle kabi lapho 

 



wazalelwa khona. Amanzi ahuba phezu kwamatshe umoya 
ukupholise. Izinkomo ziyehla zize emfuleni, zime phansi 
kwemithi. Thula Mntanami. Awu, Nkulunkulu wami, ungake 
usize umntanami. Nkulunkulu sihawukele. Jesu sihawukele. 
Mlungu sihawukele.” 

wazalelwa khona. Amanzi ahuba phezu kwamatshe umoya 
ukupholise. Izinkomo ziyehla zize emfuleni, zime phansi 
kwemithi. Thula Mntanami. Awu, Nkulunkulu wami, ungake 
usize umntanami. Nkulunkulu sihawukele. Jesu sihawukele. 
Mlungu sihawukele.” 

“Sizombiza ekuseni. Ungesabi, uzokhokhelwa yiKomiti.” 

“Kepha uyafa umntwana. Ake ubheke igazi.” 

“Sekuzosa khona manje.” 

“Side leso sikhathi kumuntu ofayo. Singemthole manje 

Dubula?” 

“Ngizolinga Mame. Ngizohamba khona manje ngiyomfuna.” 

“Ngiyabonga Dubula.” 

Phandle kothiwa umlilo, kuyahlatshelelwa. Kuhlatshelelwa 
iculo leSizwe, uNkosi Sikelel’ i-Afrika. “Nkosi sindisa lesi 
sikhundlwana se-Afrika esingesami, esazalwa yimi, sancela ibele 
lami, engisithanda ngenhliziyo yami yonke. Lala sana lwami. 
Kodwa Dokotela usuyoze ufike nini.” 

“Sengimthumele udokotela Mame. IKomiti ithumele 
ukuyolanda udokotela. Udokotela onsundu, umuntu wakithi.” 

“Ngiyabonga Dubula.” 

“Ngibathulise yini Mame laba ababanga umsindo?” 

“Akunani, akabezwa. Mhlawumbe bekuyoba ngcono 
udokotela omhlophe. Kodwa akusenani. Yinqobo nje uma 
kungudokotela olungile. Nginovalo Myeni wami. Umntwana 
ushisa njengomlilo.” 

“Akusafuneki dokotela. Akukho dokotela ongabe esamsiza. 

 


O, mntwana wesisu sami, sithelo sezifiso zami, bekumnandi 
ukuphulula izihlashana zakho, kumnandi ukuzwa iminwana 
yakho ingibamba, kumnandi ukuzwa umlonyana wakho udonsa 
ingono yebele.” Banjalo abantu besifazane. Kuyisabelo somuntu 
wesifazane ukuba athwale, abelethe, onge, alahlekelwe. 

Abelungu bayafika eMasakeni. Basithatha izithombe. 
Bathathe nezithombe zamabhayisikobho. Bafike bamangale 
ukuthi bangenze njani njengoba sibaningi kangaka. Kuyoba 
njani uma lina? Kuyoba njani ebusika? Kwafika abantu, kwafika 
imishini, kwaqalwa ukuba sakhelwe amaxhokovana. UDubula 
lona uhlakaniphile ngempela. Wayeshilo wathi kuyokwenzeka 
lokhu. Kuthe kungaqalwa ukwakhiwa, kwafika abanye abantu 
abaqhamuka ePimville, e-Alexandra, eSofaya, bafika ebusuku 
bamisa amadlangala abo amasaka, notshani, nothayela nezigxobo. 
Bafike futhi abelungu. Kepha sebefika begcwele ulaka manje. 
Afike amaphoyisa abaxoshe abantu. Abanye basuka khona e-
Orlando. Baphindele lapho besuka khona. Abanye bafike izindlu 
zabo seziqashisiwe; kwezinye izindawo baliwe. 

Ungabi namahloni ngokuthi uhlala eMasakeni. Yaziwa 
nasemaphepheni le ndawo. Yindoda yami lena emi eceleni 
kwendlu. Kukhona umuntu lapha onephepha laseThekwini. 
Indoda yami ikhona futhi nakulo, imi eceleni kwendlu. Ikheli 
umane uthi nje, eMasakeni. Akekho ongazi. Inombolo usebenzisa 
leyo oyinikwa yiKomiti. Kodwa siyokwenze njani ezimvuleni 
nasebusika? Abanye sebezwakala bethi, ake nibheke leziya 
zindlu egqumeni. Azikapheli kodwa sezifulelwe. Ngelinye ilanga 
siyongena khona siphephe ezimvuleni nasemakhazeni obusika. 

 



10 

10 

Ngumfanyana kuphela ayefumana intokozo kuye. 
Wayemthengele nezinto zokudlala. Wayedlala ngazo angadinwa. 
UKhumalo wayemthatha lomntwana, adlale naye, amkitaze 
aze ahleke. Amxoxele ngesigodi esikhulu lapho azalelwa khona, 
amtshele namagama ezintaba nemifula nesikolo azofunda kuso. 
Kodwa wayengayiqondi yonke le nto umntwana. UKhumalo 
kwakumjabulisa ukuxoxa kanje ngoba wayesekhumbule ekhaya. 
Ngesinye isikhathi uGertie wayeyamuzwe exoxa, asondele 
ngasemnyango ngokwesaba, alalele izindaba ngobuhle bendawo 
lapho azalelwa khona. Lokhu kwakumthokozisa uKhumalo, 
ngesinye isikhathi abuze athi uthi usakhumbula nje. Avume 
uGertie athi usakhumbula. Kumjabulise khona nje ukuba 
umfowabo abuze umbuzo. 

Kodwa ngesinye isikhathi, kwakuthi besathokozile, besese, bese 
kufika umcabango ngomfana wakhe. Ngaleso sikhathi lezo ntaba 
ezinhle zakubo ziphenduke ihlane, konke okuhle kuphenduke 
kube kubi. Be kufika umkakhe emicabangweni yakhe, nabangane 
bakhe abaningi, nabantwana behla ezintabeni, ngesinye isikhathi 
kube sengathi baqathaka enkungwini, beqonde esikoleni. Lezi 
zinto zaziligugu kuye, kuthi noma ebekade esebuhlungwini, kube 
sengathi buyancipha. 

 0 


Ngubani owazi imfihlakalo yohambo lwasemhlabeni? Ngubani 
owaziyo ukuthi siphilelani? Sihluphekelani? Sifelani? Ngubani 
owaziyo ukuthi kubangelwa yini ukuba umzimba ofudumele 
womntwana ube yinduduzo engaka? Abantu abahlakaniphileyo 
baloba izincwadi eziningi kodwa zilukhuni, azilandeleki. Kodwa 
lokhu ukuthi siphilelani, nokuthi isiphetho sokuzabalaza 
kwethu siyini kungaphezu komqondo womuntu. Nkulunkulu, 
Nkulunkulu wami, ungangifulatheli. Noma ngihamba esigodini 
sethunzi lokufa, angiyukwesaba uma wena unami... 

Wayesesukuma. Nalo ilizwi likaMsimanga selizwakala 
emnyango. Kwase kufike isikhathi sokuba baqhubeke 
nokuthungatha indodana yakhe. 

Kukhona-ke eMasakeni lapha Mhlobo wami.” 

Nakhona lapha abantwana bayadlala ezikhaleni 
ezincanyanyana ezahlukanise la mafukwana okuthiwa yizindlu. 
Uthayela owodwa, amapulangwana ambalwa, amasaka, utshani, 
isivalo esidaladala. Nanso intuthu iphuma ngezintunjana 
ezingabonakaliyo. Kuzwakala iphunga lokudla; nanko 
amazwi amaningi. Akusiwo amazwi okulwa, akusiwo amazwi 
osizi. Kuyaxoxwa nje, kuxoxwa ngabantwana abazelweyo 
nababhubhileyo. Kuxoxwa ngabantwana abaqhuba kahle 
esikoleni, kuxoxwa ngababoshiwe. Libalele, lomisile. Kepha mhla 

linayo bayokwenze njani? Bayothini ebusika? 

“Kuyangidabukisa ukubona into enje.” 

“Kodwa uyabona ukuthi kuyakhiwa laphaya? Kunini-ke 

kwayekwa ukwakhela abantu? Mhlawumbe kukhona okuhle 
okuzovezwa yila masaka. Nawo lona ngumsebenzi kaDubula.” 

“Akukho lapho engekho khona.” 

“Nanguya uNesi onsundu. Uyambona ukufaneleka kwakhe 
egqoke ezibomvu nezimhlophe, nesigqoko sakhe ekhanda?” 

 



“Ufanelekile impela.” 

“Ufanelekile impela.” 

sibe nesethu isikole. 

“Sawubona Nesi!” 

“Sanibona Mfundisi.” 

“Sewunesikhathi eside yini usebenza lapha Nesi?” 

“Selokhu yaqala le ndawo ngisebenza lapha.” 

“Akukho muntu omaziyo ongu-Absalom Khumalo owake 

waba lapha?” 

“Wake wabe khona lowo muntu, kodwa akasekho. 
Nginganitshengisa kodwa lapho ayehlala khona. Wayehlala 
kwaHlatswayo. Basekhona-ke bona. Niyabona laphaya kulawaya 

matshe? Kulowaya mfana omile?” 

“Siyabona.” 

“Niyayibona-ke indlu enoshimela ngale kwamatshe? Nakho 

kushunqa intuthu?” 

“Siyabona” 

“Yehlani lapha-ke. KwaHlatshwayo ngithi ngumuzi wesithathu 

noma wesine ngasesandleni sokudla.” 

“Siyabonga Nesi.” 

Wayebayalele kahle kakhulu, bawuthola kalula umuzi. 

“Sawubona Mame!” 

Yayihlanzekile le nkosikazi, ibukeka kahle. Yababingelela 

 


ngobuso obukhululekile. 

“Sanibona Mfundisi.” 

“Mame siyafuna bo. Sifuna umfana, u-Absalom Khumalo.” 

“Wayehlala lapha kwami Mfundisi. Samhawukela ngoba 
wayengenandawo. Kodwa ngiyadabuka ukunitshela ukuthi 
bamthatha, ngezwa kuthiwa iMantshi imthumele esikoleni 
sezigwegwe.” 

“Awu?” 

“Impela. Angithi niyasazi? Ngale kwesibhedlela samasotsha. 

Akukude noma umuntu ehamba ngezinyawo.” 

“Siyabonga Mame. Sala kahle. Masihambe Mntungwa.” 

Bahamba engekho okhulumisa omunye. UKhumalo 

wayephubazela nje, uMsimanga wambamba ngengalo. 

“Yima isibindi Mfowethu.” 

Wamuthi klabe kodwa wafumanisa uKhumalo elokhu 
ebheke phansi. Noma uMsimanga wayengabuboni nje ubuso 
bukaKhumalo, wazibona izinyembezi ziqathakela phansi 
emhlabathini. Wambamba ingalo wamqinisa. 

“Yima isibindi Mfowethu.” 

“Ngesinye isikhathi kuye kube sengathi angisenaso isibindi.” 

“Ngake ngezwa ngale ndawo. Umhlobowakho, uMfundisi lona 
ovela phesheya, uyancoma ngempela. Uthi lukhona usizo kuye 
wonke umfana ozimisele ukulahla ububi aphile impilo eqotho. 
Yima isibindi.” 

“Bengilokhu nginovalo ngesaba into efana nale.” 

“Nami bengilokhu nginqenile.” 

“Ngiyakhumbula mhla uqala ukukhathazeka. Ngaleliya langa 

sise-Alexandra, uthi angihambe phambili wena wasalela ngemuva, 
wawusuphindela emuva uyokhuluma naleya nkosikazi.” 

“Sengiyabona ukuthi anginakukufihlela lutho.” 

 



“Akusikho ukuthi yingoba ngiyisihlakaniphi. Yingoba yinyama 
yami, yindodana yami.” 

“Akusikho ukuthi yingoba ngiyisihlakaniphi. Yingoba yinyama 
yami, yindodana yami.” 

“Yathini leya nkosikazi kuwe?” 

“Yathi laba bafana kukhona ububi ababebenza. Yathi ziningi 
izimpahla zabelungu ababefika nazo.” 

“Lesi sikole sezigwegwe, bangakwazi kodwa ukuba babuye 
baqonde?” 

“Angazi kahle. Abanye basho lokhu, abanye basho lokhu. 
Kodwa umhlobo wakho uyasincoma.” 

Ngemva kwesikhathi eside, uKhumalo wathi, “Sengathi 

bangabuye baqonde.” 

“Impela Mfowethu.” 

Sekuphele i-awa behamba, bafika lapho kuchezuka khona 
umgwaqo obheka esikolweni sezigwegwe. Bafika emini enkulu. 
Kwaqhamuka abafana macala onke beqonde emasangweni 
asesikoleni. Kwakusengathi abanakuphela. 

“Baningi kangaka kanti!” 

“Bengingazi nami ukuthi kanti bangaka.” 

Kwase kuqhamuka umuntu onsundu obukeka enomusa nje 
bo. Weza kubo wababuza abakhala ngakho. Bamtshela ukuthi 
bafuna u-Absalom Khumalo. Wayesehamba nabo beqonda 
ewovisi. Bafica insizwa yomlungu eyababuza ngesiBhunu ukuthi 
bafunani. 

Kwaphendula uMsimanga ngaso isiBhunu wathi, “Sifuna 
indodana yomhlobo wami lo, Mnumzane, u-Absalom Khumalo.” 

“Absalom Khumalo. Ngiyamazi. Ngiyamangala ngoba 

 


wangitshela ukuthi akanabo abakubo.” 

“Uthi indodana yakho yamtshela ukuthi ayinabo abakubo,” 
sekusho uMsimanga ngesiZulu. 

“Wayenziwa ngamahloni. Ngiyadabuka ngoba angikwazi 
ukukhuluma isiBhunu.” Wayesezwile uKhumalo ukuthi abanye 

abelungu ababathandi abantu abangasazi isiBhunu. 

“Khuluma nje ngolimi oluthandayo.” sekusho le nsizwa. 

“Indodana yakho ibiziphethe kahle lapha. Ibingomunye 

wabafana abathenjiweyo lapha. Nginethemba elikhulu ukuthi 
izothabatha olunye unyawo.” 

“Usho ukuthi akasekho lapha?” 

“Ngisho njalo impela. Sekuphele inyanga iphumile. 
Samdedela ngenxa yezizathu ezithize. Wayeziphethe kahle, futhi 
wayesemncane. Kodwa ikakhulu samdedela ngoba wayesemithise 
intombazana. Yafika lapha leyo ntombazana izombona, kwaba 
sengathi uyayithanda naye ngempela, futhi kwaba sengathi 
ukhathazekile ngomntwana lo ozozalwa. Nentombazana 
nayo kwakungathi iyamthanda. Ngenxa yakho konke lokhu, 
nangenxa yesifungo asenzayo ukuthi uzosebenzela umntanakhe 
nomkakhe, samcelela kwabakhulu ukuba adedelwe. Kuyenzeka 
phela ukuba ngesinye isikhathi kungalungi, kodwa uma sibona 
sengathi bathandana ngokweqiniso, siye sithi ake silinge, kumbe 
kuyolunga. Yinto esineqiniso ngayo ukuthi uma kungalunganga, 
akutho lutho olunye olwalungalunga.” 

“Ushadile yini pho manje Mnumzane?” 

“Cha, Mfundisi, akashadile. Kodwa onke amalungiselelo 
omshado asenziwe. Le ntombazana ayinabani, nendodana yakho 
nayo yasitshela ukuthi iyintandane. Amalungiselelo omshado 

enziwe yithi, nesekela lami elinsundu.” 

“Angibongi nakubonga Mnumzane.” 

“Ngumsebenzi wethu lowo. Ungakhathazeki kakhulu ngale 

 



ndaba, nangokuthi abashadile,” sekusho le nsizwa ngomusa. 
“Okufanele umuntu akhathazeke ngakho ukuthi uyobondla yini? 
Uyophila impilo eqotho yini?” 

ndaba, nangokuthi abashadile,” sekusho le nsizwa ngomusa. 
“Okufanele umuntu akhathazeke ngakho ukuthi uyobondla yini? 
Uyophila impilo eqotho yini?” 

“Kufanele. Nginganisiza kulolu daba. Ake nithi ukungilinda 
kancane lapha phandle ngisaqedela umsebenzi wami. Ngingaqeda 
ngizonisa ePimville lapho u-Absalom ehlala khona nale 
ntombazana. Yena singeke simfice ngoba ngimtholele umsebenzi 
edolobheni, nemibiko engiyitholayo ngaye mihle. Ngithe 
makonge imali yakhe ePosini. Ngiyabona ukuthi usenabo 

ompondwe abathathu noma abane asebongile.” 

“Angazi ukuthi ngingakubonga ngithini Mnumzane.” 

“Ngumsebenzi wethu,” sekusho umlungu. “Ake nithi 
ukuphuma kancane kengiqedele lo msebenzi bese siyahamba.” 

Phandle yeza kubo leya ndoda ensundu enobuso 
obumamathekayo. Ithe ingezwa ukuthi bamise kanjani nomlungu 
yayisibamema ukuba kebaye endlini yayo. Kwakukhona nabafana 
abaningi ayebabhekile. OKhumalo bathola ukudla netiye, 
nayo le ndoda yabatshela ukuthi u-Absalom wayesengumfana 
owethenjiwe, futhi owayeziphethe kahle ngesikhathi ehlala lapho. 
Base bexoxa ngale ndawo yezigwegwe nabantwana ababekhulela 
eGoli bengenamakhaya, bengafundi, bengazi masiko. Baxoxa 
kwaze kwafika isigijimi sesizobabiza. 

Ngesikhashana nje imoto yafika ePimville. Ngumuzi lona 
lapho ufumanisa amathange esikiwe enziwa izindlu. Kade aba 
khona la mathange. Ayemiswe ngenxa yokwesweleka kwezindlu, 
akabe esasuswa. Yilokhu kwaba njalo lapha eGoli, azikaze zibe 
khona izindlu ezanele bonke abantu. Esangweni bacela imvume 
yokungena ngoba umlungu akangeni kulezi ndawo zabantu 
ngaphandle kwemvume. 

Bama phambi kwenye indlu yethange, umlungu 
wayesebangenisa. Bafica khona intombazana eyayibukeka 

 


isengumntwana nayo uqobo lwayo. 
“Sizokuzwa ngo-Absalom,” kusho insizwa yomlungu. 

“UMfundisi lona nguyise.” 

“Wahamba ngoMgqibelo waya eSprings; akakabuyi.” 

Yathi ukuthula insizwa le, yabuyisa izinhlonze. 

“NgoLwesibili namuhla. Awukezwa lutho ngaye?” 

“Lutho mpela.” 

“Uzobuya nini?” 

“Angazi.” 

“Uyobuya kodwa?” esho ngokungathi akanandaba nje. 

“Angazi.” Le ngane yayikhuluma njengomuntu okwejwayele 
ukushiywa kanje. Yakhulumisa okomuntu ongalindele lutho 
emhlabeni ngesikhathi sokuphila kwakhe. Akukho lutho 
oluphuma kuye- akuphumi nzondo, akukho lulaka. Kuphela 
into eyophuma kuye ngabantwana bamadoda ayomtholisa bona 
qede amshiye, amkhohlwe. Wayemncanyanyana ngomzimba, 
eseyingane. Kwathi nanxa uKhumalo wayesebunzimeni 
obungaka, kodwa wafikelwa wumunyu ngale ngane. 

“Uzokwenze njani?” Sekubuza yena uKhumalo. 

“Angazi.” 

“Mhlawumbe usuzofuna enye indoda,” kusho uMsimanga 

ngenhliziyo ebuhlungu. 

Esathi uzokhuluma uKhumalo afihle isihluku samazwi 
kaMsimanga, yase iphendulile intombazana yathi, “Angazi?” 

Kuthe engakakhulumi futhi uKhumalo, uMsimanga 
wayeseyifulathela intombazana, esekhulumela phansi ethi, 

“Akukho lutho esinokulwenza lapha. Masihambe.” 

“Mhlobo wami…” 

“Ngiyakutshela akukho lutho ongalwenza. Azanele yini lezi 

zinhlupheko eziphezu kwakho? Lalela mina. Bayizinkulungwana 

 



lapha eGoli abafana nale ntombazana. Noma ngabe unomhlane 
obanzi njengesibhakabhaka, noma ngabe unamasaka emali, noma 
ngabe isihawu sakho sisuka lapha sifinyelela esihogweni, akukho 
lutho onokulwenza.” 

lapha eGoli abafana nale ntombazana. Noma ngabe unomhlane 
obanzi njengesibhakabhaka, noma ngabe unamasaka emali, noma 
ngabe isihawu sakho sisuka lapha sifinyelela esihogweni, akukho 
lutho onokulwenza.” 

“Kukhona into ongayiqondi. Lo mntwana ozozalwa 
ngumzukulu wami.” 

“Khona lokho unaqiniso lini ngakho?” Kusho uMsimanga 
ngolaka. “Noma-ke kunguye, ubazi ngani abanye abazukulu 
bakho abakhona? Sizothungathana nabo mihla le? Siyoze saqeda 
pho?” 

UKhumalo wema lapho othulini njengomuntu oshaywe 
yizulu. Wayesengena emotweni engabuyanga wakhuluma. 

Babuye bama esangweni lomuzi. Yaphuma insizwa le yangena 
ewovisi lomphathi welokishi. Yaphuma ubuso bayo bububi. 

“Bengikade ngishaya ucingo ngishayela lapho esebenza khona. 
Kuliqiniso lokhu esikuzwile. Akakabonwa emsebenzini kuleli 
sonto.” 

Emasangweni ase-Orlando, ngasegaraji, bama futhi. 

“Mhlawumbe nizofuna ukwehla lapha,” sekusho umlungu. 

Behla. Insizwa le yayisikhuluma noKhumalo ithi, 

“Ngiyadabuka kakhulu ngalokhu.” 

“Kunzima kakhulu.” 

Kwase kuba sengathi nesiNgisi usesikhohliwe. Wakhuluma 

ebhekise kuMsimanga wathi, “Ngiyadabuka ukuba umsebenzi 
wakhe uphetheke ngalolu hlobo.” 

“Uthi uyadabuka ukuba umsebenzi wakho uphetheke ngalolu 

 


hlobo,” sekusho uMsimanga ngesiBhunu. 

“Kunjalo. Kimi ngumsebenzi, kodwa yena ngumntanakhe.” 
Wayesephendukela kuKhumalo wakhuluma ngesiNgisi wathi, 
“Masingalahli ithemba. Kuke kwenzeke ukuba umfana abanjwe 
noma alimale asiwe esibhedlela singazi. Ungalilahli ithemba 
Mfundisi. Angizukuyeka nami ukufuna.” 

Bayibuka imoto isuka ihamba. “Ulungile lo mlungu,” kusho 
uKhumalo. “Masihambe.” 

Kodwa uMsimanga akanyakazanga. Wathi, “Senginamahloni 
ukuhamba nawe.” Ubuso bukaMsimanga babusontekile 
okomuntu osebuhlungwini. UKhumalo wamangala kabi lapho 
embona. 

“Ngicela ukuba ungixolele ngamagama ami amabi kangaka,” 
kusho uMsimanga. 

“Usho ngokuthungatha?” 

“Uzwile kanti ukuthi ngiqondeni?” 

“Ehhene, ngizwile.” 

“Awushiywa yilutho.” 

“Sengimdala, sengike ngabona. Sengikuxolele.” 

“Ngesinye isikhathi ngiyazinyeza, ngizibone ukuthi angifanele 

ukuba ngibe nguMfundisi. Ngingakutshela…” 

“Akunamsebenzi lokho. Wena uthi ubuthaka, kodwa 
uNkulunkulu wabeka izandla zakhe phezu kwakho. Kuliqiniso 

lokho.” 

“Uyangiduduza.” 

“Kukhona kodwa engifisa ukukucela kuwe.” 

UMsimanga wambuka sengathi umfunda umqondo wakhe. 

Wayesethi “Kulungile.” 

“Yini elungile?” kubuza uKhumalo. 

“Ukuba siphindele emuva siyobona le ntombazane.” 

 



“Ingani nakhu nawe uhlakaniphile, awushiywa yilutho?” 

“Ingani nakhu nawe uhlakaniphile, awushiywa yilutho?” 

Kodwa umoya wabo wawungavumi ukuba bantele. Bahamba 

bebheke e-Orlando bethule, yilowo elwa nemicabango yakhe. 

11 

SEBEHLEZI esitimeleni bephindela eSofaya, uMsimanga 
wathi, “Ngibona sengathi kufanele kewuphumule.” UKhumalo 
wambheka wathi, “Ngingaphumula ngithini?” 

“Ngiyazi ukuthi ukhathazekile, kodwa insizwa leya yomlungu 
yiyona enokufuna ngcono kunawe. Namuhla ngoLwesibili. 
Ngomhlomunye kufanele ngiye eZenzeleni. Yindawo yakithi 
yezimpumputhe leyo. Kufanele ngiyozenzela inkonzo, ngiyobona 
nabeBandla lakithi. Ngiyolala khona ngize ngibuye ngakusasa. 
Ngizoshaya ucingo ngishayele umphathi wakhona ngizwe 
ukuthi ngingeza yini nawe. Kungathi mina ngisebenze wena ube 
uphumule. Yindawo enhle. Kukhona nesonto. Indawo iyehlela 
kuyoshona esigodini. Kuzokukhuthaza ukubona umsebenzi 
wabelungu abawenzela izimpumputhe zakithi. Siyobuya lapho 
sesihlumelele amandla okubhekana nokuseza.” 

“Umsebenzi wakho Mngane wami na?” 

“Sengikhulumile nabangiphetheyo ngalokho. Bavumile ukuba 
ngikusize ize itholakale indodana yakho.” 

“Ngiyazisa ngomusa ongaka. Kulungile, sizohamba.” 

Kwakukusihlwa. Bonke babesese eMishini. UFata Vincent 
wayekhona naye. Baxoxa ngendawo lapho uKhumalo ayevela 
khona. Naye umlungu waxoxa ngezwe lakubo, izindawo zakhona 
ezikhangayo, nezindlu ezinkulu zamasonto ezigcwele yonke 
indawo. Kepha akuphelanga ngentokozo ngoba kwafika omunye 
uMfundisi ephethe unyuziphepha, i-Evening Star. Wababonisa 

 0 


lapho kulotshwe khona ngamagama agqamile. OBULEWE 
EPARKWOLD. UKUDUTSHULWA KUKANJINIYELA 
OWAZIWAYO. WALAPHA EDOLOBHENI. KUSOLELWA 
KWABANSUNDU. 

“Wewu! Laze lalahlekelwa leli zwe. U-Arthur Jarvis lona 
wayeyinsizwa enesibindi, elwela ukuphathwa kahle kwabo bonke 
abantu. Nesonto lilahlekelwe kakhulu ngale nsizwa.” 

“UJarvis? Awu!” Kubabaza uMsimanga. “Nguyena obekade 
enguMongameli weKilabhu labafana, i-African Boys’ Club, lapha 
eNew Clare. 

“Mhlawumbe uyamazi nje,” kusho uFata Vincent kuKhumalo. 
“Kuthiwa bekuwukuphela komntwana kaMnu. James Jarvis 
wasEkuphakameni, eCarisbrooke. 

“Ngiyamazi uyise,” kusho uKhumalo ngelosizi. “Ngisho 
ukuthi ngiyamazi ngokumbona noma singakaze sixoxe. Ipulazi 
lakhe lisezintabeni pheze kweNdotsheni. Uke edlule esontweni 
lakithi egibele ihhashi. Yindodana engingayazi.” 

Wathula kancane wayesethi, “Ngiyakhumbula khona ukuthi 
kwakukhona umfanyana ophapheme owayeke edlule naye 
esontweni egibele. Ngiyakhumbula noma ngingasakhumbuli 
kahle.” 

“Nginifundele?” kubuza uFata Vincent. 

Ngesikhathi sikaphasi-wani emini namuhla, uMnu. Arthur 
Jarvis ohlala ePlantation Road, Parkwold, udutshulwe emzini 
wakhe. Kucatshangwa ukuthi udutshulwe ngumuntu omnyama. 
Sengathi inkosikazi yakhe nabantwana bebengekho besaye 
eholideyini. UMnu. Jarvis ubeshaye ucingo etshela asebenza 
nabo ukuthi akanakuphumelela ukuya emsebenzini ngenxa 
yomkhuhlane. Sengathi bebebathathu laba bantu. Bangene 
ngasekhishini becabanga ukuthi akukho muntu ekhaya. Isisebenzi 
sakhona esinsundu basishaye saquleka. Sengathi uMnu. Jarvis uye 
wawuzwa lo msindo, wayesehla eyobona ukuthi kwenze njani. 

 



Wadutshulwa wafa esephaseji elisuka ezitebhisini ezivela esitezi. 
Akukho okukhombisa ukuthi kuke kwaba khona ukuzabalaza. 

Wadutshulwa wafa esephaseji elisuka ezitebhisini ezivela esitezi. 
Akukho okukhombisa ukuthi kuke kwaba khona ukuzabalaza. 

Ukuqhuma kwesibhamu kuzwiwe ngumakhelwane, uMnu. 
Michael Clarke, wasuka ngaso leso sikhathi eyobona ukuthi 
kwenze njani, wafica lesi simo esishaqisayo. Akubanga sikhathi 
afika amaphoyisa. Etafuleni ebeliseceleni kombhede kaJarvis, 
kufunyaniswe iphepha abekade elibhala kodwa engakaqedi. Lithi; 
“Iqiniso ngobugebengu kubantu abansundu.” Sengathi ubekade 
ebhala lona ngesikhathi ehla kanti useya ekufeni kwakhe. 

UMnu. Jarvis ushiya umfelokazi nendodana eneminyaka 
eyisishiyagalolunye, nendodakazi eneminyaka emihlanu. Ube 
ngukuphela komntwana kuMnu. James Jarvis wasEkuphakameni, 
eCarisbrooke. Ubengomunye wabanikazi befemu yawonjiniyela 
yakwaDavis, van der Walt noJarvis. Lona ofileyo ubekade 
aziwa kakhulu ngomdlandla wakhe ezindabeni eziphathelene 
nenhlalakahle yabantu, nangemizamo yakhe elwela abantu. 

Akusekho kukhuluma manje. Bonke sebethule cwaka. 
Akusona isikhathi sokuncokola lesi. Usizi, ukwesaba, inzondo, 
kusuke kuqubuke konke lokhu lapho umuntu evula amakhasi 
anale mibiko enjena. Khalelani izizwe ezihlakazekileyo. Khalelani 
umthetho ongasekho. Khalelani amasiko aseshabalele. Yebo 
nikhale kakhulu nakakhulu nikhalele lona ofile, nikhalele lo mfazi 
osengumfelokazi nala bantwana asebeyizintandane. Khalelani 
elihle kakhulu. Lafa elihle kakhulu ngoba lezi zinto aziphelile. 

 


Kulo mhlaba omuhle kangaka umuntu akananjabulo. Kuphela 
wuvalo nokwesaba. 

Waphakama uKhumalo wathi, “Ngisaya endlini yami. Nilale 
kahle nonke.” 

“Ngizohambisana nawe Mhlobo wami.” 

Bahamba baze bayofika esangweni kwaDithebe. UKhumalo 
waphakamisa ubuso bakhe obabugcwele usizi olungenakuchazwa. 

“Le nto! Le nto! Enhliziyweni yami kugcwele uvalo. Ukwesaba! 
Ukwesaba! Ukwesaba!” 

“Yebo ngiyezwa. Kodwa kuwubuwula ukwesaba leyo 
nto yodwa kulo muzi ongaka ogcwele izinkulungwane 
ngezinkulungwane zabantu.” 

“Akusikuhlakanipha nabuwula. Wuvalo! Wukwesaba!” 

“Ngomhlomunye siya eZenzeleni. Mhlawumbe uyothola usizo 

khona.” 

“Yebo, ngaphandle kwento okuyiyona engiyifisa kakhulu.” 

“Woza uyothandaza.” 

“Akusekho mkhuleko osasele lapha kimi. Sengiyisimungulu 

ngaphakathi. Amazwi awasekho.” 

“Sala kahle-ke Mfowethu.” 

“Hamba kahle.” 

UMsimanga wambuka ehamba ngendledlana eqonde endlini. 
Wayebukeka eseguge kabi. Naye waphenduka waphindela 
eMishini. Zikhona izikhathi lapho kuye kube sengathi 
uNkulunkulu akasekho mpela emhlabeni. 

 



12 

12 

Maningi amazwi athi makwenziwe lokhu nalokhu; 
angamakhulu; ayizinkulungwane. Kodwa asiza ngani ngoba uma 
usufuna iseluleko elinye lisho lokhu, elinye lisho lokhuya, elinye 
lisho okunye futhi? Abanye bathi akwethasiselwe amaphoyisa. 
Abanye bathi abantu abanikwe amathuba angcono azobenza 
bayibone into abayisebenzelayo nabayiphilelayo. Abanye bathi 
kunje nje yingoba izikole zabantu abansundu azanele. 

Imfundo ingabuqeda bonke ubugebengu kubantu. Namasonto 
amaNgisi akhala sona esezikole. AwamaBhunu afuna abantu 
bagcine amasiko. Asho nokuthi kunje nje ngoba bona abelungu 
abasawunaki umthandazo wasekhaya nezisebenzi zabo. Kodwa 
abafuni nempela ukuba umlungu alinganiswe nomuntu. Abanye 
bakhala ngokuthi isiphosiso wukuxegisa umthetho wamapasi. 
Uma kungaqiniswa wona, ubugebengu bungaphela nya. Abanye 
njalo bakhuluma into engezwakali nje ukuthi bathini. Kukhona 
futhi nalabo abathi kuhle izwe lahlukaniswe, abamhlophe bahlale 
bodwa, nabansundu bahlale bodwa. Abanye basola izinkomponi 
eziqokelela amadoda, amakhosikazi ashiywe emuva nabantwana. 

Kunjalo. Alikhulu, ayizinkulungwane la mazwi. Kodwa 
kuzothiwani ngoba abanye basho lokhu, abanye basho lokhu? 

 


Ngubani oqondayo ukuthi ukuthula kuyovela kanjani kuleli 
zwe lapho abansundu bebaningi kangaka kunabamhlophe? 
Kukhona abathi leli zwe lingondla wonke umuntu ngemfanelo. 
Ukwandisela abampofu kungeke kubenze babe mpofu abacebile. 
Ukuthuthuka kosemuva akusho ukuhlehlela emuva kophambili. 
Bathi lapho izisebenzi zingakhokhelwa khona imali enhle, 
nesizwe siba mpofu. Ukukhokhela kahle izisebenzi kuthuthukisa 
yonke into, kuthuthukise nemisebenzi. Abanye bathi kuyingozi 
lokho ngoba noma izisebenzi eziholelwa kahle zizoba namandla 
okuthenga, akuzukugcina lapho; zizofunda kakhulu, zicabange 
kakhulu. Zingeke zeneliswe wukuhlala njalo zingaphansi 
kwezinye izizwe. 

Pho-ke ngubani ongayiqala le nkinga? Akusikho ukuthi 
sesaba ukulahlekelwa yimfuyo nomcebo wethu nje kuphela. 
Sesaba ukudilika esikhundleni esikuso, sesaba ukulahlekelwa 
wubumhlophe bethu. Abanye bathi yebo ubugebengu bubi, 
kodwa akuyukuba kubi kakhulu yini ukulahlekelwa yilezi zinto 
eziligugu lethu? Akungcono yini ukuba sibambelele kulokhu 
esinakho noma-ke kusenza sihlalele ovalweni njalo? Abanye bathi 
uvalo olunje umuntu angalubekezela kuze kube nini? Akusilo yini 
uvalo olwenza ukuba abantu bacabange zonke lezi zinto? 

Asazi. Sizobona ngoba ilanga lilokhu liphuma lishona. Sizobe 
lokhu sethasisela izingidi eminyango. Sizobe silokhu sibeka 
izinja ezinolaka. Uma sihamba emgwaqweni izikhwama zethu 
sizozinkonkoshela. Kufuneka sikhohlwe wukwelula imilenze 
kusihlwa sithi siyobona ubuhle bemithi. Izithandani mazikhohlwe 
ukucambalala ngaphansi kwezinkanyezi. Sizoqaphela ukuthi 
singabuyi ebusuku sidakiwe. Sizozithiba kulokhu nalokhuya, 
sizibiyele ngezindlela eziningi. 

Bahlangene eParkwold kusihlwa nje. Izolo bekuhlangenwe 

 



eTurffontein. Kusasa kuyobe kuhlangenwe eMayfair. Kuleyo 
mihlangano kuzocelwa ukuba kwandiswe amaphoyisa. Kuzothiwa 
abagqekezi mabajeziswe kanzima. Kuzothiwa mabaphanyekwe 
bonke abaficwa begqekeza bephethe izikhali. Abanye bazothi 
makuguqulwe indlela yokubuswa kwabantu, abantu baqonde 
kahle ukuthi amakhosi ngobani. Kuzothiwa bonke laba 
belungu asebadla amathe abantu mabaqashelwe kahle kanye 
namaKhomanisi. 

eTurffontein. Kusasa kuyobe kuhlangenwe eMayfair. Kuleyo 
mihlangano kuzocelwa ukuba kwandiswe amaphoyisa. Kuzothiwa 
abagqekezi mabajeziswe kanzima. Kuzothiwa mabaphanyekwe 
bonke abaficwa begqekeza bephethe izikhali. Abanye bazothi 
makuguqulwe indlela yokubuswa kwabantu, abantu baqonde 
kahle ukuthi amakhosi ngobani. Kuzothiwa bonke laba 
belungu asebadla amathe abantu mabaqashelwe kahle kanye 
namaKhomanisi. 

“Nguwe Msimanga?” 

“A, nguwe Nkosikazi Ndlela.” 

“Yimi Mfundisi. Bese kufike amaphoyisa ekhaya.” 

“Amaphoyisa?” 

“Yebo Mfundisi. Abezongibuza ngendodana lena yoMfundisi. 

Ayayifuna.” 

“Ayifunelani Mame?” 

“Awashongo Mfundisi.” 

“Ubone sengathi yinto enzima yini?” 

“Impela sengathi kunjalo Mfundisi.” 

“Manje pho?” 

“Ngisuke ngesaba Mfundisi, ngawanika ikheli lakwaMkhize 

e-Alexandra. Elinye iphoyisa lathi uyaziwa lowo mfazi ukuthi 

 


izindlela zakhe azicacile kahle.” 

“Uwanikile ikheli?” 

“Ngonile yini Mfundisi?” 

“Cha, awonanga Mame.” 

“Uvalo lungishaye lwangeqa Mfundisi.” 

“Ngumthetho Mame. Sifanele ukuthobela umthetho.” 

“Ngiyathokoza Mfundisi uma ungasisoli isenzo sami.” 

Yavalelisa inkosikazi yahamba. Wema isikhashana, 
wayesephenduka masinyane esengena endlini. Wakhipha 
imvalaphi wahosha imali engamaphepha. Wayibuka ngosizi, 
wayeseyifaka esikhwameni, wethula isigqoko sakhe. Wagqoka, 
kodwa manje kwaba sengathi uyangabaza. Wavela efasiteleni 
ebheke kwaDithebe, wanikina ikhanda. Kanti usephuzile ngoba 
uthe lapho ethi uyavula emnyango kanti nangu uKhumalo. 

“Kukhona lapho uya khona Mhlobo wami?” 

Wake wathula uMsimanga. Wayesethi, “Yebo kukhona lapho 
ngisaya khona.” 

“Ingani ubukade uthe uzosebenzela lapha endlini yakho 
namuhla?” 

Kwathi lapho uMsimanga kuthi makathi, anginakukwenza yini 

lokho engikuthandayo wabuye wazikhuza. Wayesethi, “Ngena.” 

“Cha angifuni ukukuphazamisa Mhlobo wami.” 

“Ngena,” kusho uMsimanga. Wayesevala umnyango. 
Waqhuba, “Mhlobo wami, bengihanjelwe yinkosikazi 
yakwaNdlela, nakhu lapho sake saya khona, khona lapha 
eSofaya.” 

UKhumalo ahle aliphawule izwi lika Msimanga. Abuze, “Ufike 
nandaba zini?” kodwa ubuza ngokwesaba, awukho umdlandla. 

“Akukho lutho ngaphandle kokuthi amaphoyisa abekade 
efikile kwakhe ezofuna umfana, wawanika ikheli lakwaMkhize e


 



Alexandra.” 
“Amfunelani umfana?” kubuza uKhumalo ngezwi eliphansi, 

Alexandra.” 
“Amfunelani umfana?” kubuza uKhumalo ngezwi eliphansi, 

“Asazi. Bengithi ngiya khona ngesikhathi ungena.” 

UKhumalo wambuka ngamehlo osizi nagcwele umbongo. 

Wakukhohlwa ukunengwa kukaMsimanga. “Ubuzohamba 
wedwa?” kubuza ikhehla labantu. 

“Yebo bengizohamba ngedwa. Kodwa-ke ngoba sengikutshelile 
asisale sesihamba sobabili.” 

“Ubuzohamba ngani Mngane wami? Amabhasi awekho.” 

“Bengizoqasha imoto. Nginayo imali.” 

“Nami nginayo imali. Akekho omunye umuntu ofanele 
ukukhokha ngaphandle kwami.” 

“Lolu hambo luzothatha imali eningi.” 

UKhumalo wavula ibhantshi masinyane, wakhipha isikhwama 
sakhe semali wathi, “Nansi imali yami.” 

“Kulungile-ke, sizohamba ngayo. Masihambe siyofuna itekisi.” 

“E! Nkosikazi!” 

Yahlehlela emuva le nkosikazi yakwaMkhize kubonakala 

ukuthi iyimpi. 

“Aseke afika lapha amaphoyisa?” 

“Ayasuka nje khona manje.” 

“Abekade efunani?” 

“Umfana.” 

“Wathini wena kuwo?” 

“Ngawatshela ukuthi sekuphele unyaka ahamba lapha. 

“Ayephi manje?” 

“EMasakeni,” wakhumbula esekhulumile. 

 


“O! Kuleli kheli owathi awulazi?” 
Yamnyonkoloza kabi le nkosikazi. “Bengizothini? Amaphoyisa 


ngamaphoyisa.” 

“Uwanike liphi ikheli?” 

“Ikheli angilazi. Ngiwatshele nje ukuthi eMasakeni.” Lwabuya 
manje futhi ulaka kumfazi, “Angithi ngakutshela ngathi ikheli 
angilazi?” 

“E! Nkosikazi yakwaHlatshwayo!” 
Le nkosikazi enobuso obuhle yamamatheka lapho ibabona. 


Yathi mabangene. 

“Asingeni Mame. Aseke afika amaphoyisa lapha?” 

“Asuka lapha nje Mfundisi.” 

“Abekade efunani?” 

“Afuna umfana Mfundisi.” 

“Athi amfunelani Mame?” 

“Impela angazi Mfundisi.” 

“Manje abhekephi?” 

“Aye esikoleni Mfundisi.” 

“Ake usho Mame,” ekhulumela phansi uMsimanga, “wena 

ubone sengathi yinto enzima yini?” 

“Impela ngingeze ngasho Baba, ngingabe ngiyaphosisa.” 

“Cha, kulungile. Sala kahle Mame.” 

“Hambani kahle Mfundisi.” 

“Siyabonana Mhlobo wami.” 

“Sawubona Mfundisi,” kuphendula umsizi wasesikoleni. 

“Iphi insizwa yomlungu?” 

“Isedolobheni. Iyasuka nje.” 

 



“Amaphoyisa aseke afika nje lapha?” 
“Abekade elapha. Nawo ayasuka nje.” 
“Abefunani?” 
“Abefuna u-Absalom; indodana yekhehla leliya elisemotweni.” 
“Athi amfunelani?” 
“Angiqondi impela nami. Bengisabambekile engxenye. 


Ngiphume mina ukungena kwawo amaphoyisa nensizwa le.” 

“Uthi awazi ukuthi abefunani?” 

“Impela angiqondi Mfundisi ukuthi abemfunelani.” 

Wathula uMsimanga. Uthe ethatha wayethi, “Bekungathi 

yinto enkulu yini abahamba ngayo?” 

“Mfundisi, ngabe ngiyaphosisa. Angazi.” 

“Ubebonakala ekhathazekile yini umlungu enisebenza naye?” 

“Ubekhathazekile impela Mfundisi.” 

“Ukusho ngani lokho?” 

Wathi ukumamatheka kancane lo muntu wathi, “Phela 

ngihlala naye, ngiyamazi.” 

“Bayephi manje?” 

EPimville Mfundisi, entombazaneni.” 

“Uthi bayasuka nje?” 

“Manje manje Mfundisi.” 

“Kungcono sihambe. Sala kahle Mhlobo wami. Umtshele 

umlungu ukuthi sike safika.“ 
“Hamba kahle Mfundisi. Ngizomtshela.” 

“Mntanami!” 

“Mfundisi!” 

“Aseke afika lapha amaphoyisa?” 

 0 


“Abekade elapha khona manje nje.” 
“Efunani?” 
“Abefuna u-Absalom, Mfundisi.” 
“Wathini wena kuwo?” 
“Ngithe kuwo selokho ngamgcina ngoMgqibelo Mfundisi.” 
“Athe amfunelani?” kubuza uKhumalo ekhathazekile kakhulu. 
Wahlehlela emuva lo mntwana ephethwe luvalo wathi, 


“Angazi” 
“Awubuzanga ngani?” 
Kwahlengezela izinyembezi enganeni yathi, “Ngesabile.” 
“Akekho oke wabuza?” 
“Bekukhona namanye amakhosikazi. Mhlawumbe ukhona 

obuzile phakathi kwawo.” 
“Maphi amakhosikazi? Sikhombise wona.” kusho uMsimanga. 
Nembala wabakhombisa lawo makhosikazi kodwa nawo 

ayengazi. 
“Qha, mina ngiwabuzile Mfundisi, kodwa enqaba 
ukungitshela,” sekusho enye inkosikazi. 
UMsimanga wayesekhuluma nayo yodwa le nkosikazi ethi, 
“Kodwa Mame, wena ubone sengathi yinto enzima yini?” 
“Mina ngibone sengathi kukhona into enkulu ekhona 

Mfundisi. Yini? Kwenze njani?” 
“Nathi asazi.” 
“Izinkathazo azipheli emhlabeni,” sekusho le nkosikazi. 
Waqonda emotweni, noKhumalo walandela. Intombazana 

yagijima ibalandela, ukugijima komuntu onzima. 
“Amaphoyisa athe ngibowatshela uma efika. Ngenze njani?” 
amehlo ayo le ngane ayekhathazekile kakhulu. 
Waphendula uMsimanga wathi, “Ubokwenza njengoba 

 



ekutshelile amaphoyisa. Nathi futhi ubositshela. Uboya laphaya 
ewovisi laselokishini, ucele bashaye ucingo bashayele eMishini, 
eSofaya. Nansi inombolo yocingo: 49-3041.” 

ekutshelile amaphoyisa. Nathi futhi ubositshela. Uboya laphaya 
ewovisi laselokishini, ucele bashaye ucingo bashayele eMishini, 
eSofaya. Nansi inombolo yocingo: 49-3041.” 

“Ashilo amaphoyisa ukuthi ayaphi ngesikhathi esuka lapha?” 

“Cha, awashongo Mfundisi. Kodwa ngiwezwile ekhuluma 

ngesiBhunu ethi umkhondo uphelela esithubeni.” 

“Sala kahle Mntanami.” 

“Hamba kahle Mfundisi.” Waphenduka ethi uzovalelisa 

nakulona omunye uMfundisi kodwa wafumanisa ukuthi usehlezi 
emotweni, ubheke phansi, ubambelele endukwini yakhe. 

“Malini Mngane ngokusithwala kwakho?” kubuza uMsimanga. 

“Ompondwe ababili neshumi Mfundisi.” 

UKhumalo wasikhipha isikhwama sakhe ngezandla 
ezithuthumelayo. 

“Ngiyafisa nami ukuphonsa isandla Mntungwa. 
Kungangijabulisa kakhulu ukwenze njalo.” 

“Ngiyayincoma inhliziyo yakho Mhlobo wami, kodwa akekho 
omunye okufanele akhokhe ngaphandle kwami.” Wayihosha 
imali. Nayo yase iya ngokuya inyamalala. 

“Uyaqhaqhazela Mntungwa.” 

“Ngigodola kabi.” 

UMsimanga wabheka phezulu esibhakabhakeni. Lalibalele 

likhipha inhlanzi emanzini. 
“Asiye endlini yami, sizokubasela umlilo ufudumale.” 

 


13 

BAHAMBA bethule beya eZenzeleni. Kuthe sebesuka 
esiteshini beqonde endaweni yezimpumputhe, uMsimanga 
walinga ukuxoxa kodwa wehluleka. 

“Uzokwenzani wena ngesikhathi silapha?” 

“Ngizoke ngihlale kwenye yalezi ndawo oke wangitshela 
ngazo. Mhlawumbe kungathi lapho usuqedile bese ungihambisa, 

ungibonisa indawo.” 

“Lokho okubonwa nguwe Mntungwa, nakimi kulungile.” 

“Ungadumali yimi Mhlobo wami.” 

“Ungesabi Mntungwa; ngiyiqonda kahle yonke into.” 

Wafike wamazisa-ke uKhumalo kumlungu ophethe le ndawo. 
Lo mlungu wathi “Mnu Khumalo” lapho ekhuluma noKhumalo, 
into engenziwa ngabelungu kumuntu omnyama. Kusobala ukuthi 
uMsimanga wayeseke wayithi fahla indaba kaKhumalo lapha 
kumlungu ngoba abazange bamhluphe ngokuthi akahambe 
nabo. Bamusa lapho ayefuna ukuhlala khona, bathi bamzolanda 
ngesikhathi sokudla. 

Wahlala lapho elangeni isikhathi eside. Akuqondakali-ke noma 
wukushisa kwelanga, noma wukubona izinkalo nezintaba yini. 
Akuqondakali noma kwakwenza nje ukwedlula kwesikhathi yini. 
Akuqondakali noma kwase kungumusa kaNkulunkulu ehawukela 
umphefumulo osekuhluphekeni; kodwa okuyiqiniso wukuthi 
uvalo lwase luqala ukuncipha. 

Ayeliqiniso amazwi kaMsimanga. Umuntu wesabelani into 
eyodwa kanti kukhona izinkulungwane ngezinkulungwane zabantu. 
Indodana yakhe yayeduke edolobheni elikhulu lapho kwase 
kweduke abaningi ngaphambi kwayo, nalapho kwakusazokweduka 
abaningi emuva kwayo. Kodwa pho angaze abulale umuntu? 
Umlungu nokwenza? Akukho lutho ngalo mntwana wakhe 
ayelukhumbula olwalungamenza athi kodwa kufanele. 

 



Imicabango yakhe yase iphendukela entombazaneni nakulowo 
mntwana ongakazalwa oyoba ngumzukulu wakhe. Bheka-ke 
ihlazo ukuba yena enguMfundisi athole umzukulu ngendlela 
enjena. Kodwa-ke lokho kwakusengalungiswa. Uma bengashada, 
angabuye alinge ukukwakha lokho okwase kubhidlikile. 
Mhlawumbe indodana yakhe nale ntombazana bazogoduka naye 
baye eNdotsheni. Mhlawumbe yena nowakwakhe bayophumelela 
ukunika umzukulu wabo lokho abahluleka ukukunika indodana 
yabo. 

Imicabango yakhe yase iphendukela entombazaneni nakulowo 
mntwana ongakazalwa oyoba ngumzukulu wakhe. Bheka-ke 
ihlazo ukuba yena enguMfundisi athole umzukulu ngendlela 
enjena. Kodwa-ke lokho kwakusengalungiswa. Uma bengashada, 
angabuye alinge ukukwakha lokho okwase kubhidlikile. 
Mhlawumbe indodana yakhe nale ntombazana bazogoduka naye 
baye eNdotsheni. Mhlawumbe yena nowakwakhe bayophumelela 
ukunika umzukulu wabo lokho abahluleka ukukunika indodana 
yabo. 

Kusuke konakeleni kumuntu ukuba aze abulale omunye? 
Kusuke konakeleni ukuba aze aphakamise ingalo aphisele ummese 
enyameni ishisa? Agalele ngembazo ekhanda lomuntu ephila, 
idilike phakathi kwamehlo umuntu ebhekile? Adubule isibhamu 
esihaqa inhliziyo ephilayo ngokufa? 

Wahlasimula, wawubuyisa umqondo wakhe ezintweni 
ezinzima kangaka. Kodwa kwamsiza ukucabanga ngalezi zinto 
ngoba wakubona kahle ukuthi akukho lutho ebuntwaneni 
bendodana yakhe kuyo yonke iminyaka eseNdotsheni, 
olwalungabangela ukuba enze into enzima kangaka. Ngempela 
wayeqinisile uMsimanga. Kwakuwukungalazi iqiniso 

 


okuyikhona okwakumbulala kakhulu, kumenze esabe le nto 
eyodwa edolobheni elikhulu elinabantu abayizinkulungwane 
ngezinkulungwane. 

Wabuye wacabanga ngokwakha, kwaba sengathi lo 
mcabango uyamduduza. Wayecabanga ngekhaya ababezolakha, 
yena nowakwakhe ngesikhathi lapho ilanga lokuphila kwabo 
selithambeme, bakhela uGertie nendodana yakhe, no-Absalom 
nomfazi wakhe nomntanabo. 

Wayezophindela eNdotsheni esenomqondo ojulile ngenxa 
yezinto azibonile eGoli. Kanti futhi wayezophindela ngomoya 
wokuzithoba ngoba udadewabo uqobo wayekade ephila impilo 
yobundindwa, indodana yakhe ilisela. Nakhu manje esezokuba 
nguyisemkhulu womntwana ongenagama. Kwakumzwisa 
ubuhlungu ukucabanga ngalezi zinto. Noma kunjalo, 
wayezophindela emuva esezazi kangcono izinto abhekene nazo, 
eseyazi ngcono nento afanele ukuba ayakhe. Wayezophindela 
emuva esenomdlandla omusha ngesikole. Wayesekubonile ukuthi 
isikole akusiyo njena indawo lapho abantwana befunda khona 
ukufunda nokubhala nokubala. Yindawo lapho belungiselwa 
khona ingomuso. Into umuntu ayidinga kakhulu yimfundo, 
imfundo ezomsiza lapho eseya emadolobheni, imfundo ezokuma 
esikhundleni semithetho emidala yesizwe namasiko. 

Wahlala elokhu ebheke phansi. 

“Sesilungiselwe ukudla Mfowethu.” 

“Awu! Masinyane kangaka?” 

“Side isikhathi uhlezi lapha.” 

“Benginganakile ukuthi seside isikhathi ngilapha.” 

“Utholeni?” 

“Lutho.” 

“Lutho?” 

“Lutho. Kuphela kwethasiseleke uvalo nobuhlungu. Akukho 

 



lutho olunye emhlabeni ngaphandle kovalo nobuhlungu.” 

lutho olunye emhlabeni ngaphandle kovalo nobuhlungu.” 

“Ngilalele.” 

“Ngiyangabaza noma ngikhulume yini nawe.” 

“Akekho omunye onelungelo elingangelakho. Khuluma.” 

“Ngithi-ke sekuyiso lesi isikhathi sokuphenduka. Wubulima 
lobu, futhi kubi. Okubi kakhulu wukuthi kuyisono. Ngikhuluma 
nawe njengomPristi.” 

UKhumalo wagebisa ikhanda wathi, “Uqinisile. Mangisuke 
lapha.” 

Yindawo eyisimangaliso lena yaseZenzeleni. Izimpumputhe 
ebezikade zilala zivuka zingaboni lutho emhlabeni zinikwa amehlo 
zibone lapha. Zenza izinto yena angeke azenza enamehlo akhe 
omabili. Zenza awobhasikidi abaqinile, abaphicwe ngobuciko 
obukhulu, bahlotshiswa ngemibala eyahlukeneyo. Wakhuluma 
nazo izimpumputhe, wabona amehlo azo angaboniyo esengathi 
anomlilo othize ovuthayo kuwona, umlilo osemphefumulweni. 
Lo msebenzi ongaka wesihawu nesisa wawenziwa ngabelungu 
abanye abakhuluma isiNgisi, abanye abakhuluma isiBhunu. Ehhe, 
kwakuhlangene abakhuluma isiNgisi nabakhuluma isiBhunu 
bezovula amehlo ezimpumputhe ezinsundu. Ngale ntambama 
uMsimanga wayezoshumayela kuleliya sonto alibonile. 

UMsimanga wavula incwadi, waqala wabafundela encwadini. 
UKhumalo wayengazi ukuthi kanti umngane wakhe lona unelizwi 
elinje, ilizwi eliyisimangaliso, elizwakalayo, ukuthi linothando 
ngamagama eliwafundayo. Lalishiso okwensimbi enkulu lapho 
ishaywa. Kwakungesilo ilizwi nje kuphela, kodwa nenhliziyo 
yomninilo yayicocekile. Wayefunda encwadini enamagama 
aligugu. Bathula abantu, noKhumalo wathula. 

 


Mina Nkulunkulu ngikubizile ngobulungisa 
Ngiyakukubamba isandla sakho ngikulondoloze 
Ngikwenze isivumelwano kubantu 
Ube ukukhanya kwabezizwe 
Uvule amehlo ezimpumputhe 
Ukhulule iziboshwa emajele 
Nalabo abahlezi ebumnyameni 
Ubakhiphe endlini yokuboshwa. 
Laya ngokuya liphakama izwi, nolimi lwesiZulu lwaphakama, 

lwaguquka, naye wenyuka njengoba kuye kwenzeke lapho 
umuntu efika kulokho okuphakeme kunathi sonke. Abantu 
bathula bathi cwaka, zona izimpumputhe lezo. UKhumalo 
wathula, eyazi yena le mpumputhe uMsimanga ayeyifundela la 
mazwi. 

Izimpumputhe ngiyawukuzihambisa 

Ngendlela ezingazange ziyazi 

Ngizihole ngezindlela ezingazaziyo 

Ngiyawukwenza ubumnyama bube wukukhanya phambi kwazo 

Izinto eziyizigwegwe ngiyawukuziqondisa 

Lezi zinto ngiyawukuzenza kuzona 

Angisoze ngifulathele 

Ngempela uqondise kimina. Angingabazi. Uthi asilahliwe. 
Phakathi kokudidizela komoya wami, ngifuna ukuthi siphilelani, 
sihluphekelani, sifelani, abantu bayathunyelwa ukuba basebenze 
phakathi kwezimpumputhe, abelungu bayathunyelwa ukuba 
basebenze phakathi kwezimpumputhe, abelungu bayathunyelwa 
ukuba bayosebenza ezimpumputheni ezinsundu. Ngubani 
onginikayo ngalo mzuzu umhlobo okhanyisa indlela phambi 
kwami na? Ngubani onikeza umuntu omncane kangaka 
ukuhlakanipha kokududuza umuntu omdala kangaka? Ngubani 

 



ongipha isihawu sokuzwela intombazana eshiywe yindodana 
yami? 

ongipha isihawu sokuzwela intombazana eshiywe yindodana 
yami? 

Ngiyakuzwa Mfowethu. Alikho nelilodwa igama elingishiyayo. 
Useyaqeda. Ngizwa izwi lakhe. Ngiyezwa ukuthi usephethile, 
wayibuthezela kahle ndawonye yonke imicabango. Uvula incwadi, 
uyafunda futhi, ufundela mina: 

Awazi yini na? Awuzange kewuzwe na 

Ukuthi uNkulunkulu ohlezi phakade, iNkosi 

UMdali wemikhawulo yomhlaba 

Akapheli mandla, akakhathali? 

Nalo liphakama futhi ilizwi: 

Nabancane bayophelelwa ngamandla 

Izinsizwa zilahleke phansi 

Kodwa labo abamethembayo uJehova 

Amandla abo ayohlunyelelwa 

Bayokwenyuka ngamaphiko njengokhozi 

Bayogijima bangabi naphika 

Bayakuhamba bangadinwa. 

Abantu bonke bathintekile, noKhumalo uthintekile. Uyaziwa 
uMsimanga lona ukuthi akashumayeli uyaqeqebula. Bathi eGoli 
wasizakala uHulumeni ngoba uMsimanga ushumayela ngelizwe 
elingenziwanga ngezandla. Abantu ubathumba izinhliziyo, basuke 
baqonde eZulwini, bangaqondi ePitoli. Abelungu abamuzwayo 
eshumayela bayakhamisa bemangele ukuzwa amazwi anjena 

 


ephuma emlonyeni wenzalo yabahedeni. 

Kodwa abanye bayameya ngoba bathi leli zwi elinje, 
elingakhuluma kuphakame isizwe sonke, yilokhu lilibele 
wukushumayela. Yilizwi elinje elingakhulula abantu kulezi 
zibopho zaleli zwe. Kodwa yena uthi akanandaba naleli zwe 
eledlulayo. Bathi ulibala wukushumayela ngelizwe elingeziwa 
ngazandla kodwa abantu emigwaqweni bayahlupheka, 
bayazabalaza, bayafa. Yini yona lena elutha abantu kangaka? Yini 
lena eyenza abalambileyo bayibekezelele indlala, abahluphekayo 
baneliswe, abafayo babe noxolo? Ungazifica iziwula zimlalele, 
sezinkemile, zingasacwayizi, zigcwalisa izisu zazo ezilambileyo 

ngamazwi akhe angenalutho. 

UKhumalo waya kuye. 

“Mfowethu, sengiphilile.” 

Ubuso bukaMsimanga bagcwala intokozo, kodwa wakhuluma 

ngokuzithoba, kungekho gqabho kuye. 

“Ngizamile ngazo zonke izindlela ukuba ngikuthinte kodwa 
ngehluleka. Ngakho-ke bonga eNkosini, waneliswe.” 

14 

MHLA bebuya eZenzeleni, uKhumalo walidla idina eMishini 
wayesephindela kwaDithebe eyodlala nendodana kaGertie. 
Wafica umkaDithebe esethole umuntu ozothenga izimpahla 
zikaGertie. Sekukonke kwathengiswa ngawompondwe abathathu. 
UKhumalo wayibona kuyimali enhle leyo ngoba kwakungasezona 
izimpahla ezinhle. Itafula lase limabalabala nje nezitulo sezixega. 
Okuyikhona okwakusengcono yizimbiza. Kwakuyila mabhodwe 
amhlophe angasukelwa nje ngabantukazana. UGertie wathi 
wawaphiwa ngumngane wakhe, kodwa akaze athanda yena 
wakoKhumalo ukukuphenyisisa lokho. 

Ngale mali wayeqonde ukuthenga izicathulo nejazi lemvula. 

 



Naye uKhumalo wakuvuma lokhu ngoba leli jazi lakhe 
elidala nezicathulo kwase kuhlebana nalezi mpahla ezintsha 
ayemthengele zona udadewabo. 

Naye uKhumalo wakuvuma lokhu ngoba leli jazi lakhe 
elidala nezicathulo kwase kuhlebana nalezi mpahla ezintsha 
ayemthengele zona udadewabo. 

“Sawubona Mfundisi. Uthi singayithola nje indawo lapho 
singake sithi ukuxoxa kancane?” kubuza umlungu. 

“Masiye ekamelweni lami,” washo ngezwi naye ayengalazi. 

Endlini wavala umnyango wama kodwa akaze ababheka. 

“Sengikuzwile okuyikhona unovalo ngakho kakhulu. 
Ubungesabi ngamanga. Kunjalo ngempela.” 

Wama uKhumalo ebheke phansi, wehluleka ukubabheka. 
Wahlala phansi esihlalweni sakhe wabheka phansi. UMsimanga 
nomlungu bakhulumela phansi njengokungathi kufiwe. 

Yathi-ke insizwa yomlungu, “Silimele-ke isikole sethu.” 

UKhumalo wanqekuzisa ikhanda kaningi sengathi naye uthi 
ngempela isikole sizoma kabi. 

“Sizoba sendabeni ngempela. Kuzothiwa sisheshe samdedela. 
Kodwa phela laba abanye ababili akusibo abafana abaphuma 
esikoleni. Okubi nje wukuthi nguye odubulile.” 

“Mhlobo wami,” kusho uMsimanga ezama ukulibamba ilizwi 
lakhe, “omunye walaba bafana yindodana yomfowenu.” 

Wabuye wanqekuzisa ikhanda futhi uKhumalo kaningi. Kuthe 
bethi uyekile wabuye waphinda walinqekuzisa futhi sengathi naye 
usethi omunye kulaba ababili yindodana yomfowethu. 

Wayesesukuma ethi ukubhekabheka endlini. Bambuka 
nje. Wethula ibhantshi lakhe lapho lalilenga khona esipikilini. 

 0 


Wagqoka, wathwala isigqoko sakhe, wayesethatha induku yakhe. 
Esegqokile, wayesephendukela kubo esebuye enqekuzisa ikhanda 
futhi. Kodwa abaqondanga ukuthi uqondeni. 

“Kukhona lapho uya khona Mhlobo wami?” 

“Ubufisa ukuya esitokisini yini Mfundisi? Bese ngikulungisile 
nalokho.” 

UKhumalo wanqekuzisa ikhanda. Wabuye waphenduka 
wathalaza lapha endlini, wabona ukuthi useligqokile ibhantshi, 
nesigqoko usesithwele. Wathinta ibhantshi, wathinta isigqoko, 

wabuye wabheka induku lena ayeyiphethe ngesandla. 

“Ngifuna umfowethu kuqala. Ngikhombise nje indlela.” 

“Kulungile ngizokukhombisa.” 

“Mina ngizolinda eMishini,” sekusho umlungu. 

Kuthe lapho uMsimanga ethi uyavula, uKhumalo wammisa 

wathi, “Mina ngizobe ngihamba kancane, wena uzosale 
ubatshela,” washo ekhomba ngesandla. 

“Kulungile ngizobatshela.” 

Nembala wabatshela. Esebatshelile waphuma, wavala 
umnyango ebashiya bekhala ngoba phela banjalo abantu 
besifazane. Walandela uKhumalo owayelokhu ehambe enqekuzisa 
ikhanda, nabantu baphenduke bambuke. Konje nje ngahle 
kube useyoze ashone egodini elokhu anqekuzisa ikhanda? Bathi 
lapho abantu bekhuluma ngaye bathi wo, akusekho lutho lapho, 
uselokhu ahlala ngokunqekuzisa ikhanda? 

UMsimanga wamfica phezulu egqumeni, wambamba 
ngengalo. Kwakungathi uhamba nengane noma umuntu ogulayo. 
Bafika kwamfowabo. Sebefikile, uKhumalo waphenduka wavala 
amehlo, izindebe zomlomo zinyakaza. Wayesevula amehlo 
ephendukela kuMsimanga. 

“Ungabe usangena. Ngumthwalo wami lona.” 

Wayesengena. Wayelapho umfo onezwi lenkunzi yenkomo, 

 



ekhulumela phezulu, ekhuluma ngokuzethemba. Wayehlezi 
esihlalweni njengenkosi ekhuluma namadoda amabili. 
Akambonanga umfowabo ngoba wayesethunzini. 

ekhulumela phezulu, ekhuluma ngokuzethemba. Wayehlezi 
esihlalweni njengenkosi ekhuluma namadoda amabili. 
Akambonanga umfowabo ngoba wayesethunzini. 

“Sawubona Mnumzane.” 

“Ngithi sawubona Mnawami.” 

“A, Mnewethu, kanti nguwe. Ngiyajabula ukukubona. Nakhu 

lapha sihlezi khona.” 
UKhumalo wabuka laba bantu angabazi wathi, “Ngiyadabuka, 

Mfowethu, ngize ngodaba olusheshayo.” 

“Ake nisixolele bahlobo bami.” 

Base bayavalelisa bayahamba. 

“Ngiyathokoza Mfowethu, ukuba kesibonane. Uqhubeka 
kanjani umcimbi owawuzela eGoli? Usuze wayithola nje indodana 
yolahleko? Angikalikhohlwa, Mfowethu, iBhayibhele noma 
ngilapha nje. 

Wahleka ngezwi lakhe elikhulu sengathi yinkunzi ibhodla. 
“Ake sithole amanzi etiye Mnewethu,” wathi esho njalo 
wayephakama eqonda emnyango ongemuva wamemeza. 

“Kusenguye, Mfowethu, lowaya mfazi owamfica lapha kuqala,” 
washo ehleka. “Bengibuzile Mfowethu ukuthi usuze wayithola 
yini indodana yolahleko?” 

“Isitholakele Mfowethu. Kodwa ayitholwanga 
njengaseBhayibheleni. Isejele. Ibulele umlungu.” 

“Ibulele umlungu?” Akusekho ukuzenzisa manje. Wudaba 
olunzima lolu. Umlungu! 

“Kunjalo. Ugqekezile, wangena emzini womlungu kuthiwa 
kuseParkwold ukubizwa kwayo leyo ndawo.” 

“Kwathi angikhumbule. Bekuyizolo? Cha, kuthangi? 
NgoLwesibili?” 

 


“Ehhe.” 

“Ngiyakhumbula impela.” 

Uyakhumbula impela. Ukhumbula nokuthi indodana 
yakhe neyomfowabo ngamathe nolimi. Kwaqhansa imithambo 
entanyeni kafeleba, kwaqhuma izithukuthuku ebunzi. 
Ungangabazi, amehlo akhe agcwele uvalo. Wesula isiphongo 
ngendwangu. Wehluleka nokubuza lowo mbuzo ayesaba 
impendulo yawo. Wabe elokhu ethi yebo, ngiyakhumbula. 
Kwaqubuka isihawu kumfowabo. 

“Ngiyadabuka Mfowethu.” 

“Usho ukuthi…?” 

“Ngisho njalo Mfowethu. Naye ubekhona.” 

Washo kancane uJohn Khumalo wathi, 

“Nkulunkulu!Nkulunkulu!” Wabuye waphinda futhi, 
“Nkulunkulu! Nkulunkulu!” 

UKhumalo wasondela kuye wabeka isandla sakhe ehlombe. 

“Kuningi engingakusho.” 

“Kuningi ongakusho.” 

“Kodwa angizukusho lutho. Kuphela nje ngithi ngiyabazi 
ubuhlungu obuzwayo.” 

“Ufanele Mfowethu.” 

“Laphaya eMishini kukhona insizwa yomlungu. Ilinde mina 
ukuba ingise ejele. Mhlawumbe nawe ingakuthatha.” 

“Ake ngithathe ibhantshi lami nesigqoko Mfowethu.” 

Abaze balilinda netiye. Baphuma bangena indlela baqonda 
eMishini. UMsimanga owayelokhu ebalindele ekhathazekile, 
wababona sebeza. Ikhehla kwaba sengathi amadolo aseqinaqinile, 
yilona omncane obukeka ekhathazeke kakhulu. 

UFata Vincent wabamba isandla sikaKhumalo ngazo zombili 
ezakhe wathi, “Noma ngabe yini oyicelayo, ngiyokwenzela yona.” 

 



Bangena ngesango elikhulu. Izindonga zakhona ziphakeme, 
ziyesabeka. Insizwa le yabakhulumela, kwalunga. UJohn Khumalo 
wasiwa kwenye indlu noKhumalo waya kwenye. Yalethwa 
indodana yakhe. 

Bangena ngesango elikhulu. Izindonga zakhona ziphakeme, 
ziyesabeka. Insizwa le yabakhulumela, kwalunga. UJohn Khumalo 
wasiwa kwenye indlu noKhumalo waya kwenye. Yalethwa 
indodana yakhe. 

“Mntanami! Mntanami!” 

“Yebo Baba.” 

“Ngaze ngakuthola ekugcineni.” 

“Yebo Baba.” 

“Kodwa sengephuze kakhulu.” 

Akaze aphendula umfana. 

“Asengephuze kakhulu nje?” 

Ayikho impendulo. Walokhu ephindaphinda uKhumalo ethi, 
asengephuze kakhulu? Umfana waphendula ikhanda wabheka le 
nale. Amehlo akhe ahlangana nawensizwa le yomlungu kodwa 
wawasusa masinyane engafuni ahlangane. Wathi, “Kunjengoba 
uBaba esho.” 

“Akukho lapho ngingakufunanga khona.” 

Akukho mpendulo. Ixhegu lasiyeka isandla sakhe esasifana 
nesomuntu ofile. Kunomgoqo phakathi kwabo osewahlukanise 

uyise nendodana. 

“Uyenzeleni le nto embi kangaka Mntanami?” 

Insizwa yomlungu yanyakaza kancane kodwa ilokhu iqaphile. 
Umlungu obheka iziboshwa naye uthule. Mhlawumbe akasazi 
isiZulu. Kwahlengezela izinyembezi kumfana. Waphendula 

 


ikhanda wabheka le nale kodwa wangaphendula. 

“Ngiphendule Mntanami.” 

“Angazi.” 

“Wawuliphatheleni ivolovolo?” 

Nalo obheke iziboshwa wanyakaza manje ngoba leli gama 

levolovolo uyalizwa. Nomfana kwangathi uyaqabuka. 
“Ngangenzela ukuzivikela. Ziningi izingozi eGoli. Umuntu 

akaze angakuqonda okungahle kumvelele.” 

“Pho wawuyelani nalo kulo muzi?” 

Akukho mpendulo. 

“Likubo yini manje Mntanami?” 

“Yebo Baba.” 

“Abathandabuzi ukuthi nguwe?” 

“Ngibatshelile.” 

“Ubatshele ukuthini?” 

“Ngibatshele ukuthi ngasuke ngashaywa wuvalo lapho 

ngibona umlungu eza. Ngase ngiyamdubula. Ngangingaqondile 
ukumbulala.” 

“Umfowenu? Nalona omunye?” 

“Ngibatshelile nangabo; sasisonke. Kodwa yimina owadubula.” 

“Naniyokweba yini?” 

Akukho mpendulo. 

“Wawusesikoleni sezigwegwe Mntanami?” 

Umfana wabheka phansi, walokhu eshikisha phansi 
ngesicathulo. “Yebo ngangikhona.” 

“Wawuphatheke kahle khona?” 

Kwabuye kwahlengezela izinyembezi kumfana. Ikhanda 
laphenduka labheka le nale. Amehlo abuye aqonda phansi 
esicathulweni esasilokhu sishikisha, siya phambili siya emuva. 

 



“Babengiphethe kahle.” 

“Babengiphethe kahle.” 

Akukho mpendulo futhi. Insizwa yomlungu yayisisondela 

ngoba yayiqonda ukuthi ayisizi lutho yonke le mibuzo. 

“Absalom?” 

“Mnumzane?” 

“Wawulahlelani umsebenzi engakutholela wona?” 

Nawe nsizwa yomlungu awuzuthola mpendulo. Akukho 

mpendulo. Akukho mpendulo ezintweni ezinje. 

“Wawulahlelani Absalom?” 

Ayikho impendulo. 

“Nentombazana yakho. Intombazana esakudedela ukuba uye 
kuyo. Intombazana owawuhlupheka ngayo saze sakudedela ukuba 
uye kuyo.” 

Nazo futhi izinyembezi emehlweni. Ngubani owaziyo noma 
mhlawumbe ukhalela le ntombazana ayishiyile? Ngubani owaziyo 
noma ukhaliswa yisethembiso asephulile? Ngubani owaziyo 
noma ukhaliswa wukwehluleka kwakhe ukuba abe ngumuntu 
oqotho? Kungaba mhlawumbe uzikhalela yena uqobo yini, ukuthi 
akangabuzwa imibuzo eminingi kangaka? Elokhu ebuzwa izizathu 
naye angazazi. 

Abaxoxi nje, abanteli naye, yilokhu bembelesele 
ngemibuzo yabo. Nguyise, yilo mlungu, ngabambhekayo 
ejele, ngamaphoyisa, yizimantshi, bonke yilokhu bembelesele 
ngombuzo owodwa. 

Yamamatheka insizwa yomlungu sengathi ayinandaba kodwa 
kwabe kubonakala ukuthi ikhathazekile. Yayisimane ithi nje, 
“Wukuhamba komhlaba-ke lokho.” 

“Ngiphendule umbuzo ube munye nje manje Mntanami. 
Uzongiphendula?” 

 


“Ngizophendula Baba.” 

“Awuzange ubhalele ekhaya. Awuzange usitshele lutho. 
Wahlangana nabangane ababi. Weba, wagqekeza. Ake usho-ke 
Mntanami ukuthi wawukwenzelani konke lokhu?” 

“Ngenziwa ngabangane ababi,” umfana ebambelela kwelikayise 
labangane ababi. 

“Akumpendulo leyo mfana wami.” Wabona kodwa uKhumalo 
ukuthi ayikho enye impendulo azoyithola. 

Wayesethi, “Ngiyabona, abangane ababi. Ngiyezwa. Wena-ke 

ngokwakho wazenzelani lezi zinto?” 

“Ngenziwa nguSathane.” 

Awu mfana, awusenakusho nokuthi walwa noSathane, 
wadidizelisana naye imini nobusuku, kwaze kwaqathaka 
izithukuthuku, waphelelwa ngamandla? Awunakusho ukuthi 
wazikhalela izono zakho, wafunga ukuthi uzozilahla izindlela 
zakho ezimbi? Nempela wazama ukuma kodwa wabuye 
wakhubeka wawa? Kungamduduza uyihlo lokhu ngoba ufuna 
ukwazi ukuthi awulwanga ngani noSathane. 

“Awulwanga ngani naye Mntanami?” 

Umfana wabuye wabheka phansi ezinyaweni wathi, “Angazi.” 

Selikhathele ixhegu, usekhathele nomfana, nesikhathi sabo 

sesiphelile. Yasondela futhi insizwa yomlungu. “Uthi usafuna yini 
ukuyishada intombazana?” ebuza kuKhumalo. 

“Usafuna yini ukuyishada le ntombazana Mntanami?” 

“Yebo Baba.” 

“Ngizobona engingakwenza. Sekufanele sihambe.” 

“Singeza yini futhi.” 

“Ehhe, ningabuya futhi uma nithanda. Sizobuza laphaya 
esangweni izikhathi zokuhambela.” 

“Sala kahle Mntanami.” 

 



“Hamba kahle Baba.” 

“Hamba kahle Baba.” 

Yimi engizombhalela kuqala.” 

“Kulungile Baba.” 

Baphuma. Ngaphandle kwesango bafica uJohn Khumalo. 

Usengcono kakhulu. Kukhuluma yena kuqala, uthi, “Asihambe 
manje siyofuna ummeli.” 

“Ummeli Mfowethu? Siyichitheleni imali? Indaba iqondile. 
Akukho kuthandabuza.” 

“Ndabani eqondile?” 

“Indaba? La bafana abathathu baya emzini becabanga ukuthi 
akukho muntu. Bafike bashaya isisebenzi. Umlungu wezwa 
umsindo, weza ezobona ukuthi yini. Yase… yase… indodana… 
yami… hhayi eyakho… ya… iyamdubula. Ithi yayesaba.” 

“Yebo-ke,” sekusho uJohn. Kwangathi isibindi sesibuyile 
manje. “Yebo-ke. Le nto ukutshele kukhona nalaba abanye?” 

“Ubezoyekelani uma kuliqiniso lelo?” 

Cha, kwaba sobala ukuthi uvalo luyadamba kuJohn. 
“Mhlawumbe awumdingi ummeli. Uma amdubula umlungu, 
akukho lutho olungabuye lwenziwe.” 

“Wena uzomfuna ummeli?” 

UJohn wamamatheka. “Mhlawumbe ngizomfuna ummeli. 
Ummeli uyakwazi ukukhuluma nomfana wami ngasese.” 

Kwangathi uyacabanga. Wayesethi kumfowabo, “Uyabona 
Mfowethu, abukho ubufakazi bokuthi indodana yami yayikhona 
lapho kanye nalona omunye umfana.” Washo wahleka uJohn 

Khumalo. Useswabulukile manje, usenguye futhi. 

“Babengekho? Ingani indodana yami…” 

“Ngiyakubona lokho. Kodwa ngubani ozoyikholwa le nto 

 


eshiwo yindodana yakho?” 

Wawakhuluma la mazwi ngesihluku esingummangaliso. 
UKhumalo wama esangene wusizi, insizwa yomlungu yangena 
emotweni. UKhumalo wabheka umlungu ethi kumbe 
uzomeluleka; kodwa wamane wathi, “Yenza lokho okubonayo,” 
esho ngokunganaki. “Akusiwona umsebenzi wami ukufunana 
nabameli. Kodwa uma ngabe ufuna ukuphindela eSofaya, 
ngizokumukisa.” 

Lapho uvalo lukaKhumalo selumeqe ikhanda ebona 
eselahlwe nangumhlobo wakhe womlungu. Wama engazi ukuthi 
makenze njani. Lokhu kudidizela kwakhe kwaba sengathi 
kuyamcasula umlungu. Walunguza ngefasitele lemoto wathi, 
“Akusiwona umsebenzi wami ukufunana nabameli. Owami 
umsebenzi wukulungisa, wukuqondisa, wukusiza. Ngumsebenzi 
omangalisayo lowo, otusekayo. Ungabocabanga ukuthi 
okuyiwona msebenzi otuseka kakhulu ngowabafundisi kuphela.” 

Kwangathi uyalehlisa iphimbo, waqhubeka wathi, “Wena 
usindisa imiphefumulo. Nami ngisindisa imiphefumulo. 
Uyababona abantu befika emhlabeni, ubabone noma 
sebewushiya. Nami ngokunjalo. Ngambona lo-Absalom ezalelwa 
ezweni elisha. Manje sengizombona elishiya.” 

Wabuka uKhumalo ngamehlo avutha ulaka wathi, “Sizombona 
elishiya. Ngikuse eSofaya?” 

UKhumalo wanikina ikhanda. Angangena kanjani 
emotweni nomuntu okhuluma kanje? Le nsizwa yabuka uJohn 
Khumalo yabuye yaveza ikhanda ngefasitele yathi kuye, “Yebo 
uhlakaniphile, kodwa ngiyambonga uNkulunkulu ngoba awusiye 
umfowethu.” Wayisusa imoto, yasuka umshubo kwaba sengathi 
ulwa nayo. Wayehamba njalo egcwele intukuthelo. 

UKhumalo wabuka umfowabo kodwa umfowabo wamncisha 
amehlo. Wasuka wahamba uJohn. UKhumalo wasuka kancane 
esangweni waqonda emgwaqweni. “Nkulunkulu wami, 

 



Nkulunkulu wami, uze ungangilahli!” Abuya amagama kaFata 
Vincent. “Noma yini oyicelayo.” Mangiqonde kuFata Vincent. 

Nkulunkulu wami, uze ungangilahli!” Abuya amagama kaFata 
Vincent. “Noma yini oyicelayo.” Mangiqonde kuFata Vincent. 

UKHUMALO waphindela kwaDithebe ekhathele, edangele. 
Amakhosikazi lana amabili ayethule. Naye wayengafuni 
ukukhuluma nawo. Wayengafuni nokudlalisa umshana wakhe. 
Waqonda ekamelweni lakhe, wahlala khona ethule. Wayesalinga 
ukuziqinisa ngaphambi kokuba aye eMishini. Uthe esahlezi, 
kwewakala ukunqonqotha emnyango. 

Kwakuyinkosikazi yakwaDithebe ihamba nensizwa le 
yomlungu. Kusafutha inhliziyo ngamagama abesaqeda 
kuwakhuluma lo mlungu, uKhumalo kwaba sengathi 
akakwenameli ukumbona. Lapho le nsizwa ikubona lokho, 
yabuyisa izinhlonze, yayisikhuluma noMkaDithebe ngesiSuthu. 
Esephindela emuva. 

Wasukuma uKhumalo ewohlokile, ephukile. Wazama 
ukucabanga amagama entobeko kodwa wehluleka ukuwathola. 
Wabheka phansi ngenxa yokuba wehluleka ukumbuka emehlweni 
lo mlungu. 

“Mfundisi.” 

“Mnumzane?” 

Kwaba sengathi le nsizwa isithukuthele ngokunye. 

“Ngiyadabuka Mfundisi ngamagama engiwakhulumile kuwe. 
Sengize kuwe ukuba sizokhuluma ngale ndaba yommeli.” 

“Mnumzane?” 

Kwakulukhuni ukukhuluma nomuntu owayemi ngalolu hlobo. 
“Mfundisi, uyafisa yini ukuba ngikhulume nawe?” 

Wayelwa impi enkulu uKhumalo ngaphakathi. Kuba njena 
kubo bonke abantu abansundu abazithobileyo kodwa abafuna 
ukuba kuqondakale kahle ukuthi nabo bangabantu. 

 00 


Waphinda futhi wathi, “Mnumzane.” 

“Mfundisi,” kusho umlungu ngesineke esikhulu, 
“ngiyabuqonda ubunzima obuthwele. Yini ungahlali phansi?” 

Nempela wahlala phansi uKhumalo. Insizwa le isalokhu 
ibuyise izinhlonze ngokuthukuthela, yama yakhuluma naye. 

“Ngikhulume kanjeya ngoba bengidabukile. Ngiyalinga 

ukuzinikela ngenhliziyo yami yonke emsebenzini wami. Kuye 

kuthi lapho umsebenzi wami wonakala ngonakale kakhulu 
emoyeni ngize ngizikhohlwe, ngonakalise nemiphefumulo 
yabanye. Kamuva ngizisole, ngibe namahloni. Yingalokho 

ungibona ngilapha.” 

Ngenxa yokuba uKhumalo ethule, engasho lutho, yathi le 
nsizwa, “Uyangizwa yini Mfundisi?” 

“Yebo ngiyakuzwa.” Waphendula ubuso bakhe, insizwa yabona 
ukuthi usexolile. “Ngikuzwa kahle.” 

Zaphela izinhlonze kumlungu. “Manje, mayelana nommeli, 
ngicabanga ukuthi kufanele umfune. Angikusho lokho ngoba 
ngithi makufihlwe iqiniso. Ngikusho ngoba angimethembi 
umfowenu. Uyayibona into esengqondweni yakhe. Uqonde 
ukuphika ukuthi indodana yakhe nalona omunye umfana 
babekhona. Asazi-ke thina ukuthi lokho kuyolimisa kanjani 
icala, kodwa ummeli yena uzokwazi. Okunye futhi wukuthi u-
Absalom uthi wadubula esaba, engaqondile ukumbulala umlungu. 

Ngummeli kuphela ongenza ukuba inkantolo iyikholwe leyo nto.” 

“Nami ngiyakubona lokho.” 

“Ukhona yini ummeli omaziyo, mhlawumbe owesonto lakini?” 

“Phinde, Mnumzane, akekho. Bengithi ngizothi 

ngingaphumula ngiyobonana noFata Vincent laphaya eMishini.” 

“Sekunjani manje ukukhathala?” 

“Ukuza kwakho sekungenze ngaba ngcono kakhulu. 

Bengizizwa...” 

 0 



“Ngiyaqonda.” 

“Ngiyaqonda.” 

Nembalabahamba-kebaqonda eMishini. Bangeniswa endlini 
kaFata Vincent. Bakhuluma isikhathi naye. 

“Ngicabanga ukuthi ngingamthola ummeli onamandla 
ongalithatha leli cala,” kusho uFata Vincent. “Ngithi 
siyavumelana sonke ukuthi kuyokhulunywa iqiniso lodwa. 
Kuzoncengelwa ebhaxeni lokuthi ngesikhathi edubula, 
wayengaqondile ukubulala, wayenziwa wuvalo. Ngummeli 
ozositshela ukuthi udaba lwendodana yomfowenu nalona omunye 
umfana luzothiwani uma bephika ukuthi nabo babekhona 
lapho. Yindodana yakho kuphela ethi babekhona. Thina 
ngakolwethu uhlangothi kuzoba yiqiniso kuphela. Futhi lo 
mmeli engimcabangayo angeke avume ukulithatha leli cala uma 
kuzokhulunywa amanga. Ngizolinga ukuba ngisheshe ngibonane 

naye.” 

“Umshado-ke wona uzokuma kanjani?” Sekubuza insizwa. 

“Ngizombuza nangalokho ummeli. Angazi noma imvume 
iyotholakala yini. Kodwa mina ngingabashadisa uma itholakala.” 

Base besukuma-ke sebehlukana, uFata Vincent wathinta 
uKhumalo engalweni. “Yima isibindi. Akungabazeki khona 
ukuthi indodana yakho izojeziswa kanzima. Kodwa-ke 
uma inkantolo isamukela isikhalo sakhe, angeke alengiswe. 

Asethembe.” 

“Ngiyezwa Fata. Kepha angifuni nokuzethembisa.” 

“Hlala kesikhulume.” 

“Mina sengiyahamba,” kusho insizwa yomlungu. “Mfundisi, 

uma kukhona engingakusiza ngakho uze ungazise.” 

Lapho isihambile le nsizwa, uKhumalo nomPristi weNgisi 
bahlala phansi, wathi uKhumalo, “Akuswelekile nokuba ngize 

 0 


ngikutshele ukuthi lolu hambo lwami lube buhlungu kakhulu.” 

“Ngiyazibonela nami Mhlobo wami.” 

“Kwaqala ngokufuna. Ngangikhathazekile nje, kodwa 
kuthe lapho silokhu siqhubeka sifuna, kwaya ngokuya lokhu 
kukhathazeka kwaphenduka uvalo, lolu valo lwaya ngokuya 
lujula. Kuse-Alexandra lapho ngaqala khona ukufikelwa 
ukwesaba, kodwa mhla sizwa ngokubulawa kwalo mlungu, 
ukwesaba kwami kwaphenduka into engaphezu kwamandla ami.” 

Wathula umuntu omdala, wagqolozela phansi isikhathi eside 
wayesethi, “UMsimanga wathi kimi yini ngesabe le nto eyodwa 
kulezi zinkulungwane ngezinkulungwane ezilapha? Kwangiduduza 
lokho kusho kwakhe.” 

Indlela awakhuluma ngayo la magama okugcina amenza uFata 
Vincent afise sengathi ngabe seyedlule le ngxoxo yabo. 

“Kwangiduduza kodwa angiduduzekanga. Namanje akukavumi 
ukuba ngikholwe ukuthi ngempela le nto yenzeka kimina uqobo. 
Ngesinye isikhathi kuze kuthi angithi yiphupho nje leli, sengathi 
kuzothi lapho ngiphaphama, ngibone enye into. Kepha lowo 
mcabango awuhlali. Awubheke, sihlale le eNdotsheni nomkami, 
siziphilele impilo yethu singenqenile lutho, singaqondi ukuthi 
kukhona into efana nalena esicathamelayo. Ukuba umuntu 
wakuqonda konke lokhu isikhathi sisekhona. Kodwa asizange 
siqonde. Siyabona manje kodwa besingaboni sonke lesi sikhathi. 
Kepha abanye bakubona. Kwambulwa kubantu ababengenandaba. 
Bakubona kuza, kuza, kusondela. Bathi, yiGoli leli, nangu umfana 
eduka njengabanye asebeke beduka eGoli. Kepha kithina, thina 
nyama yakhe negazi lakhe, akuzange kwambulwe.” 

UFata Vincent wabeka izandla zakhe emehlweni akhe, ewafihla 
ekukhanyeni, ewafihla kulo muntu okhulumayo. Kwathi lapho 
kuthi makakhulume, aqede lokhu kubalisa, wabuye wazikhuza, 
wabona ukuthi akufanele. Kanti futhi wayengazi nokuthi 
uzokhuluma athini. 

 0 



“Nanguya umuntu, ulele etshanini.” kusho uKhumalo. 
“Akaboni, kodwa nanti izulu lihloma phezu kwakhe, liza libi. 
Kuza isiphepho angakaze asibone empilweni yakhe. Sizobhoka 
ngokuduma okwesabekayo nemibane engakaze ibonwe. Siza 
nembubhiso eyesabekayo. Abantu baphuthuma emizini yabo, 
ezindaweni eziphephile; bamshiya lapho elele. Mhlawumbe 
abamboni, mhlawumbe sebephange emakhaya, abasenaso 
nesikhathi sokuma. Kodwa akekho omvusayo. Bamshiya khona 
lapho.” 

“Nanguya umuntu, ulele etshanini.” kusho uKhumalo. 
“Akaboni, kodwa nanti izulu lihloma phezu kwakhe, liza libi. 
Kuza isiphepho angakaze asibone empilweni yakhe. Sizobhoka 
ngokuduma okwesabekayo nemibane engakaze ibonwe. Siza 
nembubhiso eyesabekayo. Abantu baphuthuma emizini yabo, 
ezindaweni eziphephile; bamshiya lapho elele. Mhlawumbe 
abamboni, mhlawumbe sebephange emakhaya, abasenaso 
nesikhathi sokuma. Kodwa akekho omvusayo. Bamshiya khona 
lapho.” 

“Fata?” 

“Mngane wami, ukukhathazeka kwakho kwaphenduka 
ukwesaba, ukwesaba kwaphenduka usizi. Kodwa usizi lungcono 
kunovalo. Uvalo luyaphofisa ngaso sonke isikhathi, usizi 
lungacebisa.” 

UKhumalo wambuka ezinhlamvini zamehlo, wambheka 
ngendlela angabanga nayo ukuyimela, wathi, “Angikawuboni 
lowo mcebo.” 

“Usizi lungcono kunokwesaba,” kusho uFata ephikelela. 
“Uvalo wuhambo, uhambo olunzima. Kodwa usizi lusho 

ukufinyelela endaweni.” 

“Ngifinyelelephi-ke mina?” 

“Lapho izulu lihloma, umuntu uba novalo, esabele umuzi 
wakhe,” kuphendula uFata. “Kepha lapho umuzi usuthathwe 
yisiphepho, kukhona okunokwenziwa. Akukho lutho 
anokulwenza ngesiphepho kodwa uyakwazi ukuyakha futhi 
indlu.” 

“Esengangami?” kubuza uKhumalo. “Ake ubheke okwenzekile 
endlini engayakha ngimncane, ngisenamandla ami. Yindlu yini 

 0 


engingayakha sengingaka?” 

“Akekho onokuqonda izindlela zikaNkulunkulu,” kusho uFata 
ezabalaza. 

UKhumalo wambuka kodwa engambuki ngenhliziyo 
ebuhlungu. “Sengathi uNkulunkulu ungifulathele.” 

“Noma kungaze kube sengathi kunjalo, kodwa akwenzeki. 
Akwenzeki nempela.” 

“Ngiyathokoza ukukuzwa usho njalo,” kusho uKhumalo 
ngomoya ophansi. 

“Sikhulume ngokuguqula impilo,” kusho umPristi omhlophe. 
“Ukuguqula impilo yendodana yakho. Ngenxa yesikhundla sakho 
sobuPristi, yiyonanto leyo efanele ukuba uzikhathaze ngayo 
ngaphezu kwakho konke. Okwakho ukuhlupheka nokomkakho 
akulutho.” 

“Yebo uqinisile. Kepha angiboni ukuthi impilo enjena 
ingabuye ilungiswe kanjani.” 

“Ungeze wakuthandabuza wena lokho ngoba uyikholwa. 
Khumbula isela esiphambanweni.” 

“Indodana yami akusilo nje isela,” kuphendula uKhumalo 
ngolaka. “Bekukhona umlungu olungileyo, obethanda umkakhe 
nabantwana bakhe. Nangaphezu kwalokho, obethanda isizwe 
esinsundu. Namhlanje umkakhe ungumfelokazi, abantwana 
bakhe yizintandane ngenxa yomntwana wami. Yini kodwa 

engedlula lesi senzo ngobubi?” 

“Umuntu unokuphenduka kubo bonke ububi.” 

“Uma ngithi kuye ‚‘uyaphenduka?’ uzothi ‚‘kunjalo Baba’. 
Uma ngithi, ‘kwakungesiyo yini into embi lena na?’ uzothi, ‘yebo, 
yimbi’. Kodwa uma ngikhuluma ngenye indlela ngingamfunzi 
amagama, uma ngithi kuye ‘uzokwenze njani manje?’ uzothi, 
‘angazi’ noma athi ‘kuzoba njengokusho kukaBaba’.” 

Laphakama izwi likaKhumalo sengathi uphoqelelwa 

 0 



wubuhlungu obuthile. “Usekude nami. Angikwazi ukumthinta. 
Angikwazi ukufinyelela kuye. Akaboni hlazo. Akabahawukeli 
nalabo abazwise ubuhlungu obungaka. Izinyembezi ziyaphuma 
emehlweni akhe, kodwa uzikhalela yena. Akakhaleli ububi bakhe, 
ukhala ngoba esengozini.” 

wubuhlungu obuthile. “Usekude nami. Angikwazi ukumthinta. 
Angikwazi ukufinyelela kuye. Akaboni hlazo. Akabahawukeli 
nalabo abazwise ubuhlungu obungaka. Izinyembezi ziyaphuma 
emehlweni akhe, kodwa uzikhalela yena. Akakhaleli ububi bakhe, 
ukhala ngoba esengozini.” 

“Thula!” Kusho uFata Vincent. “Usangene wena manje. 
Hamba uyothandaza, hamba uyophumula. Musa ukushesha 
wahlulele indodana yakho. Nayo mhlawumbe iphaphulekile, 
yikho ingenamagama nje. Yikho nje ilokhu ithi, ‘kunjengesifiso 
sikaBaba; kunjalo’ noma ‘angazi’.” 

Waphakama uKhumalo. “Masethembe ukuthi kunjengoba 
usho. Kodwa kimi alisekho ithemba. Konje uthe mangenze njani? 
A, yebo, uthe mangithandaze, ngiphumule.” 

Kwakungekho lutho ezwini likaKhumalo lokubhinqa, futhi 
noFata Vincent wayekuqonda ukuthi akasiye umuntu obhinqayo 
lona. Kodwa amazwi akhe ezwakala sengathi uyambhinqa. UFata 
wambamba ngengalo wamhlalisa phansi wathi, “Hlala phansi, 
ngisafuna ukukhuluma nawe njengomPristi.” 

Lapho uKhumalo esehlezi phansi, uFata Vincent wathi kuye, 
“Ehhe, ngithe thandaza, uphumule. Thandaza noma ngabe 
umthandazo wakho ngamagama nje. Phumula noma ngabe 
ukuphumula kwakho wukucambalala nje. Ungazithandazeli 
wena, futhi ungathandazeli nokuqonda izindlela zikaNkulunkulu. 
Ziyimfihlakalo. Ngubani oqondayo ukuthi iyini impilo? Impilo 
iyimfihlakalo. Ngubani owaziyo ukuthi kuya ngani ukuba 
uhawukele intombazana kodwa wena ube ungahawukelwa? 

 0 


Nalokho kuyimfihlakalo. Ngubani owaziyo ukuthi uphiliswe 
yini engabe sewufile? Yimfihlakalo leyo. Musa ukucabanga 
ngalezi zinto okwamanje uma uthandaza. Siyeza leso sikhathi. 
Thandazela uGertrude. Thandazela nomntanakhe. Thandazela 
le ntombazana ezoba ngumalokazana wakho. Thandazela 
umntwana ozoba ngumzukulu wakho. Thandazela umkakho. 
Thandazela bonke eNdotseni. Thandazela lo mfelokazi wabantu, 
uthandazele nezintandane zakhe. Thandazela umphefumulo 
wakhe obuleweyo. Sithandazele nathi lapha eMishini, uthandazele 
nabaseZenzeleni abalinga ukwakha lapho kubhidlike khona. 
Zithandazele ukuba nawe wakhiwe kabusha. Thandazela bonke 
abamhlophe, labo abamele iqiniso, nalabo abangabe bayalimela 
ukuba abesabi. Ungesabi nokuthandazela indodana yakho nokuba 
iphenduke.” 

“Ngiyezwa,” kusho uKhumalo ngokuzithoba. 

“Ukubonge konke ofanele ukukubonga. Akukho okwedlula 
lokho. Ukhona umkakho; nansi inkosikazi yakwaDithebe; 
nangu uMsimanga; nansi le nsizwa emhlophe. Okwendodana 
yakho nokuguquka kwayo, kungcono lokho ukuyekele kimi 
noMsimanga. Ukhathazeke kakhulu, awuyiboni intando 
kaNkulunkulu. Manje-ke hamba uyothandaza, hamba 
uyophumula.” 

Wamphakamisa umuntu omdala, wamnikeza nesigqoko sakhe. 
Kuthe lapho ethi uyambonga uKhumalo wathi uFata, “Senza 
lokho esikuzwayo ngaphakathi kwethu, kodwa ukuthi kwenziwa 
yini ukuba kube khona, nalokho kuyimfihlakalo. NguKrestu 
ongaphakathi kwethu okhalayo ukuba abantu bakhuselwe, 
bathethelelwe noma yena elahliwe.” 

Wamhola umuntu omdala baqonda emnyango waseMishini, 
behlukana lapho. “Ngizokuthandazela ubusuku nemini. 
Ngizokwenza lokho kanye nakho konke okucelayo.” 

 0 



16 

16 

Wake walahleka ngaphambi kokuba afike khona. 
Wanqonqotha emnyango, wavulelwa yiyo intombazana. 
Yamamatheka kodwa sengathi inovadlwana. Kwakuseyingane. 

“Unjani-ke Mntanami?” 

“Ngiyaphila Mfundisi.” 

Wahlala phansi esihlalweni. Kwakuyiso sodwa esasikhona. 

Wazesula izithukuthuku. 

“Sewuke wezwa ngesoka lakho?” 

Kwaphela ukumamatheka. “Angikwenza lutho.” 

“Mntanami, engizakukutshela khona kunzima. Usejele.” 

“Ejele?” 

“Ejele. Uboshelwe into embi kakhulu. Ayikho eyedlula yona 

ngobubi.” 
Intombazane ayaze yaqonda ukuthi uthini. Yathula ilindele 

ukuba aqhubeke. Kwakuseyingane. 

“Ubulele umlungu.” 

“Awu!” Washo umntwana wamboza ubuso bakhe ngezandla. 
NoKhumalo wehluleka ukuqhubeka ngoba la magama ayefana 
nezinsungulo, ethunuka amanxeba asemasha. Intombazana 

 0 


yahlala phezu kwebhokisi yabheka phansi. Zaqala ukugingqika 
izinyembezi. 

“Anginasifiso Mntanami sokukhuluma ngayo le nto. Uyakwazi 
ukufunda? Ngisho iphepha labelungu?” 

“Kancane nje.” 

“Ngizokushiyela lona-ke. Kodwa ungalikhombisi abanye.” 

“Ngeke ngibakhombise Mfundisi.” 

“Angisafuni ukukhuluma ngayo le nto futhi. Lapha 
ngizokhuluma nawe ngolunye udaba. Uyafisa yini ukushada 
nendodana yami?” 

“Kuyoba njengokubona koMfundisi.” 

“Cha, Mntanami, ngifuna ukuzwa ngawe.” 

“Ngingavuma.” 

“Ungavumelani?” 

Yambuka intombazana ngoba yayingawuqondi lo mbuzo 

ukuthi usho ukuthini. 

“Ufunelani ukushada naye?” 

Kwaba sengathi ixakiwe ingane ukuthi izothini. Yase ithi, 

“Yingoba usefana nendoda yami.” 

“Kodwa ngaphambi kwalokho wawungafisi ukushada naye?” 

Le mibuzo yamthela ngamahloni. Wasukuma, kodwa 

wakhohlwa ukuthi uzokwenzani lapho esesukumile; wabuye 
wahlala phansi futhi. 

“Khuluma Mntanami.” 

“Angazi ukuthi ngizothini Mfundisi.” 

“Ngifuna ukwazi ukuthi kuyisifiso sakho ngeqiniso yini 
ukushada naye.” 

“Yisifiso senhliziyo yami leso.” 

“Ngifuna ukuba ngiqiniseke. Angifuni ukuba ungene emzini 

 0 



wami kanti wena awuthandi.” 
Lapho esho njalo, yambuka ingane ngamehlo okulangaza, 
yashesha yathi, “Ngiyathanda.” 
“Sihlala kude. Azikho izitaladi khona. Abekho ogesi. 
Awekho amabhasi. Yimi nje kuphela nomkami. Yizwe elithule. 

wami kanti wena awuthandi.” 
Lapho esho njalo, yambuka ingane ngamehlo okulangaza, 
yashesha yathi, “Ngiyathanda.” 
“Sihlala kude. Azikho izitaladi khona. Abekho ogesi. 
Awekho amabhasi. Yimi nje kuphela nomkami. Yizwe elithule. 

ayethunyelwe khona. Omunye use-Alexandra. Kodwa akezwa. 
Ngizwa sengathi naye angahle athunyelwe khona esikoleni.” 
“Kodwa wakwenza kanjani uyihlo ukuba anishiye nje?” 
Yambuka ingane lena ngamehlo obungane yathi, “Angazi.” 
“Anaze nezwana noyihlo omusha. Wase wenze njani-ke wena?” 
“Ngase ngiyasuka ekhaya.” 
“Wase?” 
“Ngahlala eSofaya.” 
“Wedwa nje?” 
“Cha, ngangingahlali ngedwa.” 
“Wawuhlala nendoda yakho yokuqala?” ebuza ngelimakhaza 
izwi. 
“Yebo nendoda yokuqala.” Akaphawulanga lutho ezwini 
likaKhumalo. 
“Semangaki amadoda akho?” 
Wahleka kancane uhleko lomuntu onovalo, wabheka phansi. 

 0 


Waphakamisa amehlo wahlangana nawoMfundisi emgqolozele. 
Wakhohlwa nje ukuthi uzothini. Wayesethi, “Mathathu.” 

“Yenza njani eyokuqala?” 

“Yabanjwa Mfundisi.” 

“Eyesibili?” 

“Nayo yabanjwa.” 

“Manje neyesithathu seyibanjiwe.” 

Wasukuma wama ngezinyawo, kwafika inhliziyo yokuba 
ake amzwise ubuhlungu lo mntwana. Noma wayekwazi ukuthi 
akufanele akwenze, kodwa wayivumela inhliziyo wathi, “Ehhe, 
neyesithathu seyibanjiwe, kodwa ibanjelwe ukubulala. Sewake 
waba nayo indoda engumbulali?” 

Wangathi uyasondela, nengane yahoba ikhala ithi cha, cha. 
NoKhumalo esaba ukuthi hleze laba abangaphandle bezwe, 
wayesekhulumela phansi ethi makangesabi. Wabuye wahlehlela 
emuva. Yabuya futhi inhliziyo yokumzwisa ubuhlungu. Wathi 
entombazaneni, “Manje usuzothatha eyesine-ke indoda?” 

Yakhala ingane yathi, “Cha, cha, angisafuni madoda manje.” 

Kwafika umqondo wobuhlanya kuKhumalo owawudalwa 
yinhliziyo yesihluku eqonde ukuzwisa le ngane ubuhlungu. 

Wathi, “Usho ukuthi nami nje awungifuni?” 

“Wena?” Yasho ingane yahoba futhi. 

“Mina.” 

Yaqalaza ngapha nangapha ingane sengathi ibanjwe esifeni. 

Yathi, “Cha, akungeze kwaba yinto elungile lokho manje.” 

“Kwakungalunga yini kuqala?” 

“Cha, kwakungeze kwalunga.” 

“Ungavuma-ke manje” 

Yahleka ngokwesaba, yabheka le nale. Kwaba sengathi 

iyezwa ukuthi yilokhu eyigqolozele. Yathi ngezwi eliphansi, 

 



“Ngingavuma.” 

“Ngingavuma.” 

“Angazi, kodwa ngicabanga ukuthi yishumi nesithupha.” Usho 
uyafixiza. 

Kwaqubuka isihawu ekujuleni kwenhliziyo yakhe, sagcwala 
ngaphakathi kuye. Wabeka isandla sakhe ekhanda lalo mntwana. 
Yathula nengane le ukukhala. Waphakamisa izandla zayo. 

“Ngiyadabuka Mntanami. Nginamahloni ngombuzo 

engikubuze wona.” 

“Bengingazi ukuthi ngizothini.” 

“Ngazile ukuthi awuzukwazi. Yingalokho ngifikelwa 

ngamahloni. Ngitshele, ngokweqiniso uyafisa yini ukushada 
nendodana yami?” 

Yambamba ngezandla ingane yathi, “Ngiyafisa,” 

“Uyakufisa nokuba uye emajukujukwini uyokuba yindodakazi 
yethu?” 

Wawungeke ungabaze ukuthi izwi lengane laligcwele intokozo 
enkulu. “Ngiyafisa.” 

“Kakhulu?” 

“Kakhulu.” 

“Mntanami?” 

“Mfundisi?” 

“Ake ngisho into ibe yinye elukhuni.” 

“Ngilalele Mfundisi.” 

“Uyokwenze njani uma usufikelwa yizifiso nezinkanuko 
zenyama? NginguMfundisi mina, ngihlala esontweni lami. Sihlala 

 


inhlalo yokuthula nomkami. Angithandi ukuba wenze into 
okuyothi phakathi nokhalo ikwahlule.” 

“Ngiyezwa Mfundisi, ngizwa kahle.” Yambuka ngamehlo 
agcwele izinyembezi. “Ngingeke nginibangele amahloni. 
Ungangenqeni. Ungakwenqeni nokuthi yindawo ethule. 
Ukuthula yikhona engikufisayo.” 

Leli gama lokufisa layenza ingqondo yakhe yasebenza 
ngokushesha. “Yilokho-ke Mfundisi okuyokuba yisifiso sami 
senyama nenkanuko yami.” 

Wamangala uKhumalo lapho ezwa ikhuluma kanje wathi, 
“Ngiyakuzwa; kanti uhlakaniphile.” 

“Nasesikoleni ngangihlakaniphile.” 

Lokhu kwamhlekisa uKhumalo; wamangala lapho ezizwa 
ehleka. 

“Ungowaliphi iBandla?” 

“NgingowaseSheshi Mfundisi.” 

Wahleka kodwa wabuye wahwaqabala futhi masinyane. “Sinye 
isethembiso engisifuna kuwe, kodwa sinzima.” 

“Ngilalele Mfundisi.” Nakuyo intombazana akukho kuhleka 
manje. 

“Uma kwenzeka ukuba inhliziyo yakho ibuye iphenduke 
kulokhu okushoyo manje, angifuni ukuba ukugcine ngaphakathi 
kuwe, noma ubaleke njengoba wabaleka kunyoko. Ngifuna 
wethembise ukuthi uyongitshela ukuthi umqondo wakho 
usuguqukile.” 

“Ngiyethembisa; kodwa angisoze ngigudluke kulokhu.” 

Wahleka futhi uKhumalo, wazidedela izandla zale ngane, 
wathatha isigqoko sakhe. “Ngiyokulanda lapho esenziwe wonke 
amalungiselelo omshado. Unazo izingubo?” 

“Nginazo ezimbalwa Mfundisi, ngizozilungisa.” 

 



“Angithandi kodwa ukuba uhlale lapha. Uyavuma yini ukuba 
ngikutholele indawo eduze nami?” 

“Angithandi kodwa ukuba uhlale lapha. Uyavuma yini ukuba 
ngikutholele indawo eduze nami?” 

“Sala kahle-ke Mntanami.” 

“Hamba kahle Mfundisi.” 

Waphuma endlini, intombazana yamphelezela baqonda 
esangweni. Uthe lapho ephenduka eyibheka le ntombazana, 
wayifumanisa imamatheka. Wahambisa okomuntu okungathi 
ubuhlungu sebuthe ukudamba kancane nje. Wakhumbula 
nokuthi uke wahleka, nokuthi uye wezwa amahlaba emzimbeni 
lapho ehleka sengathi ngumuntu ogulayo. Wakhumbula futhi 
nokuthi uFata Vincent ubethe uzothandaza ubusuku nemini. 
Ejikeni, waphenduka wabheka emuva. Wayibona ingane isalokhu 
imile, imbhekile. 

17 

BAYINGCOSANA abantu abangaqashisi ngezindlu zabo. 
UmkaDithebe ungomunye walabo. Indoda yakhe yayingumakhi, 
umuntu olungile oqotho. Kodwa abazange baphiwe inzalo. Yiyo 
indoda eyakha le ndlu enhle kangaka. Kukhona indlu yokudlela 
namakamelo amathathu. Elinye lisetshenziswa nguye, elinye 
lisetshenziswa nguMfundisi lona. Uyakuthokozela-ke nokho 
lokho, ngoba yinto enhle ukuhlalisa uMfundisi, kube khona 
umthandanzo ekhaya. Elinye ikamelo lisetshenziswa wuGertie 
nomntanakhe. Ubahlalisa ngoba ngaboMfundisi. Kodwa abantu 
nje abalukhuni akabafuni neze. Akasweli mali. 

Yindaba edabukisayo le yoMfundisi, nekaGertie nomntanakhe. 
Kodwa ebuhlungu kakhulu yilena yendodana yoMfundisi. Kodwa 
uMfundisi lona ulunge kabi. Unomusa umnene, unenhlonipho. 
Nalapha ekhaya zonke izinto uzinakekela njengokungathi 

 


ngumuzi wakhe. Uyamtusa kakhulu ngokusindisa uGertie 
nomntanakhe, nangokubathengela izimpahla. Wababongela 
oGertie kuMfundisi. 

Uyakuthokozela futhi ukuba noGertie nomntanakhe lapha 
ekhaya. Unosizo uGertie, futhi uhlanzekile. Ikhona kodwa 
indawana yokunganaki nje kuye, kanti futhi uxoxa kalula nje 
nabantu angabaziyo, ikakhulu amadoda. Uyazi umkaDithebe 
ukuthi uGertie lona wendile. NoGertie uyakwazi ukuthi isalukazi 
lesi asifuni lutho olungalungile lapha emzini waso. 

Kepha indaba yomfana woMfundisi akusho nokuthi 
ibuhlungu. Zingakanani izinyembezi ziwohloka bemkhalela? 
Abayeki ukukhuluma ngale ndaba noGertie. Akukho okunye 
abasakhuluma ngakho. Ikhehla lona alinamagama. Ebusweni 
balo kulotshwe ubuhlungu kuphela. Bonke ubuhlungu 
obusenhliziyweni yalo uyabuzwa lapho lithandaza. Noma lihlala 
njalo lithule, uthi uma elikhulumisa umkaDithebe liqabuke, 
limamatheke nokumamatheka. Ngaso sonke isikhathi likhuluma 
kahle naye, ngenhlonipho nentobeko. Lapho lidlala nomntwana, 
kuba sengathi liyabulibala ubuhlungu. Kanti nakuye umntwana 
like lithule, umntwana aze ayibuze kaningi into engatholi 
mpendulo. Athi lapho elunguza emnyango alibone lihlezi 
esihlalweni, lilodwa nemicabango yalo, ubuso balo bulotshwe 
usizi. 

“Nkosikazi yakwaDithebe.” 
“Mfundisi?” 
“Umusa wakho kimina uyamangalisa. Senginamahloni nokuba 


ngibuye ngenze esinye isicelo.” 

“Khuluma Mfundisi, mhlawumbe ngingakusiza.” 

“Ngithi sewuzwile ngale ntombazana enesisu somntanami.” 

“Sengizwile ngayo.” 

 



“Ihlala ePimville, inekamelo emzini womuntu. Ithi ifuna 
ukushada nendodana yami. Ngizwa kuthiwa inokwenzeka 
leyo nto. Ngemuva kwalokho iyohamba nami, noma ngabe 
kwenzekani, iye eNdotsheni ekhaya. Ngifuna umntwana 
ayobelethelwa ekhaya. 

“Ihlala ePimville, inekamelo emzini womuntu. Ithi ifuna 
ukushada nendodana yami. Ngizwa kuthiwa inokwenzeka 
leyo nto. Ngemuva kwalokho iyohamba nami, noma ngabe 
kwenzekani, iye eNdotsheni ekhaya. Ngifuna umntwana 
ayobelethelwa ekhaya. 

“Pho, uMfundisi ubefisa ukuyiletha lapha yini le ngane?” 

“Mame, yisifiso sami esikhulu leso.” 

“Cha, kulungile Mfundisi, ngizomthatha. Angalala lapha 
endlini yokudlela. Okubi nje-ke wukuthi angizukuba nawo 
umbhede wakhe.” 

“Umbhede awunamsebenzi Mame. Kungcono ukuba alale 
phansi emzini oqotho kunokuba…” 

“Uqinisile Mfundisi.” 

“Angibongi nakubonga Mame. Ufana noMama ongizalayo.” 

“Kanti ngabe yini umuntu ayiphilele emhlabeni Mfundisi?” 

Ngemuva kwalokho waswabuluka, wabiza umfanyana 
kadadewabo wamgibelisa edolweni. Kodwa phela umuntu omdala 
angeke abe elokhu enyakazisa umlenze ngoba usheshe adinwe. 
Kwase kukhishwa ezinye izinto zakhe zokudlala esedlala ngazo. 

“Manje sekufanele ngihambe. Ngiyokulandela udadewenu 
omusha. 

Wabala imali yakhe. Kwase kusele amaphepha amabili nje 
kuphela. Kwase kusondele ukuba akhiphe esePosini. Wagqoka 
ibhantshi lakhe, wathwala isigqoko, wathatha induku yakhe. 
Kusekude ukuba umkakhe athole isitofu sakhe. Kusekude ukuba 
naye athole izingubo ezimnyama ezintsha nawokhololo abasha. 

Ayifani noGertie le ntombazana. Yona ikhombisa ngokusobala 
ukuthi iyakujabulela ukuba lapha kulo muzi. Izingubo zayo 

 


zimbalwa kodwa zihlanzekile. Akukho lutho olunye enalo. Ivula 
iminyango ibuke emakamelweni onke. Iyathokoza ngoba ayikaze 
ihlale endlini enje. Lapho ikhuluma nomkaDithebe ithi Mame. 
Kuyamthokozisa kakhulu lokho nomkaDithebe. Uyathokoza 
futhi ngoba le ntombazana ikhuluma nesiSuthu noma kambe 
ingasazi kahle. NoGertie uyakuthokozela ukufika kwayo ngoba 
kunesizungu lapha. Usezothola umuntu azoxoxa naye. 

Nempela-ke bebehlala baxoxe. UmkaDithebe angene bexoxa, 
behleka. Bese beyathula uGertie emamatheka, intombazane 
yethukile. UmkaDithebe akaluthandi lolu hleko olunje. Abize 
intombazana ayibizele ekhishini ukuba izomsiza. Afike ayitshele 
ukuthi akaluthandi lolu hleko. 

“Usemzini wabantu abazihloniphayo Mntanami.” 

“Yebo Mama,” kusho intombazana ibheke phansi. 

“Ulethwe lapha ngumuntu olungileyo, onomusa. Futhi 

angikaze ngikubone mina ukulunga okunje.” 

Intombazana yaphakamisa amehlo yathi, “Uqinisile Mama.” 

“Uma ukuthokozela ukukuletha kwakhe lapha, ungabohleka 

ngale ndlela Mntanami.” 

“Yebo Mama.” 

“Usengumntwana. Kuhle ukuba abantwana bahleke. Kodwa 

ziningi izindlela zokuhleka, ezinhle nezimbi.” 

“Yebo Mama.” 

“Angithi ungizwa kahle ukuthi ngithini?” 

“Ngikuzwa kahle Mama.” 

“Lo muntu omdala uthwele ubunzima obukhulu. Umoya 

wakhe ulimele. Uyangizwa ukuthi ngithini?” 

“Ngiyakuzwa.” 

“Angifuni-ke ukuba kubuye kwethasiselwe kulobo buhlungu 

abuthweleyo. Angifuni lokho kwenzeke kulona owami umuzi.” 

 



“Ngiyezwa Mama.” 

“Ngiyezwa Mama.” 

ngakho.” 

“Ngiyezwa.” 

“Mntanami, wanelisiwe yini njengoba ulethwe lapha nje?” 

Intombazana yambuka ezinhlamvini zamehlo. “Nganelisiwe 
Mama. Ayikho enye indawo engingafisa ukuba kuyo. Akekho 
omunye uBaba engimfunayo ngaphandle koMfundisi. Akukho 
lutho engilufisayo olungekho lapha.” 

“Ngiyabona ukuthi wanelisiwe. Nakhu okunye Mntanami. 
Lapho lo mfanyana edlala nawe, ungabomvumela akucindezele 
kakhulu esiswini. Kufanele uziqaphele uma unje.” 

“Ngiyezwa.” 

“Hamba-ke Mntanami. Kusekhaya lapha.” 

Lwaphela-ke lolo hleko ayengaluthandi umkaDithebe. 
Yayihlonipha le ngane, inomoya ophansi. UGertie wabona ukuthi 
useyingane lo mntwana, akabe esamnaka kakhulu. 

Wabuye wangena futhi ngalelo sango elikhulu ezindongeni 
ezesabekayo. Bamletha umfana. Wasibamba futhi leso 
sandla esifileyo. Zaqathaka futhi izinyembezi ngenxa yesimo 
somntanakhe owayebonakala ukuthi ngumuntu ohluphekileyo 
ongasenathemba. 

“Uphilile kodwa Mntanami?” 

Wama umfana wabheka ecaleni. Wabheka efasiteleni kodwa 
akaze ambheka uyise. “Ngiyaphila Baba.” 

“Kukhona udaba engize ngalo Ndodana. Uqinisekile ukuthi 

uyafuna ukuyishada le ngane?” 

“Ngingayishada?” 

“Kukhona umhlobo wami womlungu, umPristi. Usaphenya 

 


ukuthi kungavumeleka yini. Uzobonana nomBhishobhi ezwe 
ukuthi ningashadiswa yini masinyane. Uzokufunela nommeli.” 

Kwangathi kukhanya inhlansi emehlweni akhe, mhlawumbe 
wukubuya kwethemba. 

“Ungathanda yini ukuba umelelwe?” 

“Bathi ummeli uyamsiza umuntu ngesinye isikhathi?” 

“Amaphoyisa wawatshela ukuthi wawunalaba abanye ababili?” 

“Ngawatshela. Ngibuye ngawatshela futhi.” 

“Kwase?” 

“Ayeseyobalanda lapho bevalelwe khona.” 

“Kwase?” 

“Bathukuthela kakhulu, bangethuka phambi kwamaphoyisa 
bathi ngizama ukubangenisa enkathazweni.” 

“Kwase.” 

“Bangibuza nokuthi nginabufakazi buni. Ubufakazi 
ebenginabo wukuthi yiqiniso leli engilikhulumayo. 
Sasisobathathu. Abekho abanye. Sasimi nabo lapho endlini. Mina 
ngilapha, bona benjenganjeya.” 

Wakhomba amabanga ekhombisa uyise, zagingqika 
izinyembezi. “Bangethuka futhi, bangijamela begcwele ulaka. 
Bakhuluma bodwa bethi, “Yini kodwa lo muntu aqambe amanga 
aluhlaza ngathi?” 

“Babengabangane bakho laba bantu?” 

“Yebo kwakungabangane bami.” 

“Sebekushiye wedwa manje ukuba uwuthwale wedwa 

lomthwalo?” 

“Sengiyabona manje.” 

“Kungakenzeki lokhu wawunokubethemba njengabangane 

bakho?” 
“Nganginokubethemba.” 

 



“Ngiyezwa. Usho ukuthi kwakungabangane abaqotho, 
abalungile, abathobela umthetho?” 

“Ngiyezwa. Usho ukuthi kwakungabangane abaqotho, 
abalungile, abathobela umthetho?” 

“Ake usho phela, babengabangane abanjalo na?” 

Kodwa akaze aphendula umfana. 

“Manje sebekulahlile.” 

Wake wathula umfana, wayesethi, “Sengiyabona.” 

“Wawungakuboni yini esikhathini esiphambili?” 

“Ngakubona,” esho ngelokungabaza. Ikhehla kwakuthi 
malithi, pho waqhubekelani nabo? Kepha lathi lapho libona 
izinyembezi zigcwele emehlweni akhe, isihawu somzali sasinqoba 
lesi silingo. Wabuye wabamba izindla zendodana yakhe. Zase 
zingcono, zingasafile nya. Wazibamba waziqinisa emduduza. 

“Yima isibindi Ndodana. Ungakhohlwa ukuthi kukhona 
ummeli. Kodwa ubokhuluma iqiniso lodwa.” 

“Ngiyomtshela iqiniso kuphela Baba.” 

Wavula umlomo sengathi ufuna ukukhuluma kodwa wabuye 
wathula. 

“Ungesabi ukukhuluma Mntanami.” 

“Makeze masinyane Baba.” 

Wabuka efasiteleni, amehlo agcwala izinyembezi. Wazama 
ukukhuluma ngokunganaki, “Hleze ephuze kakhulu.” 

“Ungesabi. Uzofika masinyane. Ngihambe ngiyokuzwa ukuthi 
uza nini?” 

“Hamba manje, masinyane Baba.” 

“NoFata Vincent uzofika azokubona ukuze ukwazi ukuvuma 
izono kuye.” 

“Kulungile Baba.” 

Umshado-ke siyowulungisa uma ngabe ikhona indlela. 

 0 


Bengingakakutsheli ukuthi intombazana ihlala kimi eSofaya. 
Izogoduka nami iye eNdotsheni; umntwana uyovelela khona.” 

“Kuhle Baba.” 

“Usungambhalela-ke manje unyoko.” 

“Ngizobhala Baba.” 

“Yesula izinyembezi.” 

Wama umfana, wesula izinyembezi ngendwangu ayinikwa 
nguyise. Baxhawulana. Izandla zomfana zase zingcono impela 
manje. UJele wathi “Ungahlala khona lapha, kukhona ummeli 
ozokubona. Wena Khehla sekufanele uhambe manje.” 

Nembala wahamba-ke uKhumalo. Emnyango kwakumi 
umlungu elinde ukungena. Wayemude, enesithunzi, ebukeka 
njengomuntu ojwayele izindaba ezinzima. Wayaziwa kakhulu 
lapha, ehlonishwa. Wayebukeka engumuntu ojwayele izindaba 
ezinkulu kakhulu kunodaba lomfana onsundu obulele umuntu. 
Wangena ngesizotha lapha endlini njengenkosi. 

UKhumalo waphindela eMishini waya kuFata Vincent. 
Sebeqedile ukuphuza itiye kwezwakala ukunqonqotha emnyango. 
Kwangena lowaya mnumzane omude, onesithunzi. NoFata 
Vincent wayemhlonipha kakhulu lo mnumzane, lapho ekhuluma 
naye athi Mnumzane, noma athi Mnu. Carmichael. Wamazisa 
uKhumalo kulo mnumzane baxhawulana. Wathi lapho ekhuluma 
noKhumalo, Mnu. Khumalo, into engajwayelekile. Kwalethwa 
elinye itiye, kwase kuxoxwa ngecala. 

“Ngizolithatha leli cala Mnu. Khumalo,” kusho uMnu. 
Carmichael. “Ngizolithathela uNkulunkulu. Yicala eliqondile 
ngoba umfana uthi wadubula enziwa wuvalo, engaqondile 
ukubulala. Sekuyoya nokuthi lithini iJaji namasekela alo. 
Mayelana nalaba bafana ababili, angazi ukuthi ngingathini. 
Ngizwa Mnu. Khumalo ukuthi umfowenu usethethe omunye 

 



ummeli. Nempela wenzile ngoba mina bengingeke ngibamele 
ngenxa yokuba ngizwa ukuthi bona bazophika ukuthi babekhona 
lapho. Bathi lo mfana wakho umane ufuna ukubabhaceka 
ngecala abangazani nalo. Yinkantolo-ke eyohlaziya lapho noma 
ngabe lokho kuliqiniso noma qha. Mina ngokwami ngithi 
umfana wakho ukhuluma iqiniso. Akusikho nje ukuthi ulinga 
ukubaholela emgodini. Mina ngizozama ukubonisa inkantolo 
ukuthi ukhuluma iqiniso elimsulwa, ukuthi ukhuluma iqiniso 
lodwa lapho ethi wadubula ngoba esaba. Angikwazi-ke ukumelela 
labo abathi unamanga. Ungilandela kahle kambe Mnu. 
Khumalo?” 

ummeli. Nempela wenzile ngoba mina bengingeke ngibamele 
ngenxa yokuba ngizwa ukuthi bona bazophika ukuthi babekhona 
lapho. Bathi lo mfana wakho umane ufuna ukubabhaceka 
ngecala abangazani nalo. Yinkantolo-ke eyohlaziya lapho noma 
ngabe lokho kuliqiniso noma qha. Mina ngokwami ngithi 
umfana wakho ukhuluma iqiniso. Akusikho nje ukuthi ulinga 
ukubaholela emgodini. Mina ngizozama ukubonisa inkantolo 
ukuthi ukhuluma iqiniso elimsulwa, ukuthi ukhuluma iqiniso 
lodwa lapho ethi wadubula ngoba esaba. Angikwazi-ke ukumelela 
labo abathi unamanga. Ungilandela kahle kambe Mnu. 
Khumalo?” 

“Manje ake ngithole lonke iqiniso ngendodana yakho Mnu. 
Khumalo, ukuthi yazalelwaphi, nini, nokuthi yayingumntwana 
onjani. Yayihlonipha yini ingumntwana, yayingumuntu oneqiniso 
nokuthi yahamba nini ekhaya, ihambelani, nokuthi ibikade 

yenzani selokhu yafika lapha eGoli. Uyangizwa kambe?” 

“Ngikulandela kahle Mnumzane.” 

“Sengathi ngingayithola masinyane le nto Mnu. Khumalo 
ngoba icala lingahle lisheshe lingene. Thola kahle nakwabanye 
ngenhlalo yakhe lapha eGoli. Ungathathi nje okushiwo 
ngumuntu oyedwa. Uma kungavumelani kahle abakutshela 
khona, ungitshele futhi nalokho. Ungashiyi lutho. Nami 
ngokwami ngizobe ngithungatha. Siyezwana kambe?” 

“Ngiyezwa Mnumzane.” 

“Manje-ke Fata Vincent, ake sixoxe ngalolu daba lwesikole.” 

“Kulungile Mnumzane. Uzoke usixolele Khumalo.” 

UFata Vincent wayesephumela phandle noKhumalo, bavala 
umnyango. Wayesethi, “Bonga uNkulunkulu ngoba simtholile lo 
mmeli. Yindoda isibili; ababangaki abameli lapha abangabhekana 
naye. Okukhulu kakhulu wukuthi ungumhlobo omkhulu 
wabansundu.” 

 


“Ngiyambonga uNkulunkulu. Ngiyabonga nawe Fata. Ake 
ungitshele Fata. Yinye into engikhathazayo emoyeni wami. 
Uzofuna malini ummeli? Imali engisenayo seyincane kakhulu.” 

“Kanti awuzwanga yini lapho ethi icala uzolithathela 
uNkulunkulu? Lokho kusho ukuthi awuzukhokha lutho. Noma 
ngabe uyakhokha kuyoba yinto encane kakhulu.” 

“Ulithathela uNkulunkulu?” 

“Yebo, ulithathela uNkulunkulu. Lokho kusho ukuthi 
akufuneki holo ngokuthatha icala.” 

Wakhungatheka uKhumalo ekhohliwe ukuthi uzothini. 
Wayesethi, “Angikaze ngiwazi umusa ongaka.” Waphendula 
ubuso bakhe. Kulezi zinsuku, izinyembezi zase zisezinkopheni. 
UFata Vincent wamamatheka wathi, “Hamba kahle.” Yena 
wayesephindela kummeli owayezolithatha leli cala alithathele 
uNkulunkulu. 

 



ISIGABA SESIBILI 


 


1 

KUKHONA umgwaqo omuhle ngokumangalisayo 
osuka eXobho wenyuse izintaba. Lezi zintaba ezibuhle 
bungenakuchazwa, zigutshuzelwe wutshani, zihamba zehla 
zenyuka. Kanti wubuhle bezintaba yini lobuya! Umgwaqo lona 
wenyuka amamayela ayisikhombisa ubheke eCarisbrooke. Uthi 
uma ulapho, izulu licwethulile, kungekho nkungu, ubone esinye 
sezigodi ze-Afrika ubuhle bazo obuchitha isikhathi. Ngalapha 
nangalapha kwakho wutshani; bese uzwa ukukhala kwetitihhoye 
lisho sengathi lifelwe yilizwe. Ngaphansi laphaya yisigodi 
soMzimkhulu. Usuka le ezintabeni zoKhahlamba uzodabula lapha 
ubheke embizweni enkulu yamanzi olwandle olugubha amagagasi. 
Ngale komfula, kuyoshona le kude, yizintaba ngezintaba. Ngale 
kwazo, ekusithekeni, yizintaba zaseNgeli. 

Utshani bunonile, buhlangene buthe ngci, inhlabathi 
ayibonakali. Bubamba imvula nenkungu, amanzi ashone phansi, 
athubeleze ayongenela emifuleni emikhulu nemincane emaweni. 
Bugcineke kahle lobu tshani, aziziningi izinkomo eziklaba khona, 
ayiminingi nemililo ebabelwayo ehlubulisa inhlabathi. 

Phezulu laphaya ezintabeni kukhona isigojana esihle 
kakhulu esikakwe yizintaba ezimbili. Kukhona umuzi omi 
lapho, namasimu. Abaziyo bayokutshela ukuthi ayingcosana 
amapulazi afana nalo lapha. Kuthiwa kusEkuphakameni. Yipulazi 
lomnumzane uJames Jarvis. Uma usEkuphakameni, iNdotsheni 
nansiya laphaya ngaphansi kanye nesigodi uMzimkhulu. 

UJarvis wama, wabuka abantu bakhe belima. Wayengenamile. 
Lalishisa likhipha inhlanzi emanzini. Lalomise kabi. Amagabade 
ayelukhuni, omile. Kwezinye izindawo igeja laligunguluza nje 
phezulu. Umhlabathi wawusufana nensimbi ngobulukhuni. 
Lapho zifika ekupheleni komsele, zama izinkabi zikhefuzela, 
zijuluka, ilanga likhuzile. 

 



“Hhayi! Akusizi lutho Mnumzane.” 

“Hhayi! Akusizi lutho Mnumzane.” 

phezulu kengibone ukuthi akukho lutho yini.” 

“Phinde Mnumzane, ngeke ubone lutho. Sengike ngabheka.“ 

UJarvis wabiza inja yakhe wenyuka ngomzila. 
Kwakungabonakali lapho phezulu ukuthi lomisile. Utshani 
babubuhle ngenxa yenkungu. Wezwa kubetha umoya 
opholile. Kodwa laphaya ngaphansi utshani babomile. Izintaba 
zaseNdotsheni zazibomvu, zihlubule. Abalimi ababesezintabeni 
ezingenhla base beqalile ukushaywa wuvalo. Babesaba ukuthi 
ngelinye ilanga nezabo izindawo ziyoguguleka, zihlubule 
njengalezi zaseNdotsheni. Yinto ababevamisile ukuxoxa ngayo 
lena lapho behlangene bephuza amatiye. Ezinye izisebenzi 
zabo zazisuka khona laphaya eNdotsheni. Minyaka yonke, 
ukudla okwakutholwa abantu baseNdotsheni emasimini 
abo kwakusolokhu kuncipha. Indawo yayisindwa yimfuyo. 
Amasimu ayegugulekile, engenalutho. Laba bantu babengazi 
lutho ngokulwa nokuguguleka kwenhlabathi. Akukho lutho 
ababelumisile lokubamba inhlabathi ingamuki. Kwakuyoba 
ngcono futhi nokuba babelima bavundlise emaqeleni. Lezi 
zintaba zaziphakeme, ezinye zingafanele neze ukulinywa. Izinkabi 
zazondile zingenamandla. Yingakho nje babelima bewuse iqele. 
Futhi laba bantu babengayazi nemithetho yokulima. 

Kwakulukhuni ukusho ukuthi singalungiswa kanjani lesi 
simo. Abanye babethi kufuneka kwandiswe imfundo. Kepha 
umfana ofundile wayengafuni ukusebenza epulazini. Wayesuke 
aqonde emadolobheni. Emakhaya kwakusebenza amakhehla 
nezalukazi. Amadoda ayethi lapho abeyile, evela ezinkomponi 
nasemadolobheni, azithamelele ezithangameni, axoxe izindaba 
ezingapheli, aziyele ematshwaleni. Abanye babethi umhlabathi 
kawanele, awukwazi ukubaphilisa abantu noma bengalima 
ngezindlela eziyizo. 

 


Kepha nokho lokhu kwakulukhuni ngoba uma bethasiselelwa 
umhlabathi, nawo bawuphathe ngale ndlela izwe lonke 
lingaphenduka ihlane. Futhi nje lowo mhlabathi wawuzovelaphi? 
Ngubani owayezakuwukhokhela? Kanti-ke futhi kusekhona elinye 
iphuzu. Uma wethasiselwa umhlabathi nangempela bakwazi 
ukuziphilisa, bayovelaphi abantu bokusebenza emapulazini 
abelungu? Kwamanye amapulazi umuntu wayehlala ekhaya 
eNdotsheni, aye ngokuyosebenza epulazini. 

Kwamanye umuntu wayekhonza epulazini, anikwe isiza, 
amise umuzi wakhe, ahlale khona nomuzi wakhe. Wayenikwa 
nendawo yokuzilimela. Kodwa naleyo ndlela yayinganelisi 
ngoba amadodana namadodakazi alezi zikhonzi ayehamba 
aye emadolobheni angabuye aphinde alubhade epulazini 
ukuzosebenza ipulazi. Abanye babengayikhathaleli inhlabathi 
abayinikiwe. Abanye babeba izimvu nezinkomo bazihlabe. 
Abanye babevilapha, bangasebenzi lutho baze baxoshwe epulazini. 

Yonke le micabango yayisemqondweni kaJarvis ngesikhathi 
enyuka eya phezulu. Lapho efika khona, wahlala phezu 
kwetshe, wethula isigqoko ezwa umoya omnandi opholile. 
Umuntu wayengahlala lapha asibuke angakhathali lesi sigodi 
soMzimkhulu. Lapha wayebuka amagquma anothile, ilifa 
ayelishiyelwe nguyise. Wayebuka naphansi laphaya esigodini 
esivundileyo lapho umuzi wakhe wawukhona, nalapho ayelima 
khona. Kwakuyisifiso sakhe ukuba indodana yakhe eyodwa nayo 
iphelele kule ndawo. Kepha indodana yakhe yaba nomqondo 
owahlukile. Yafuna ukuba ngunjiniyela. Kepha umalokazana 
kwakungumfazi ngempela. Base benabantwana ababili abahle. 
Kwamzwisa ubuhlungu ukuba indodana yakhe ingafuni ukuhlala 
lapha Ekuphakameni. Kepha-ke impilo yakhe kwakungeyakhe, 
wayengenakumphoqa. 

Phansi laphaya esigodini kwakukhona imoto eyayikhuphukela 
ekhaya. Wahle wayibona ukuthi ngeyamaphoyisa eXobho. 
Mhlawumbe nguBinnedyk, usahambe ehlola indawo. 

 



Lalinobuntu leli Bhunu. Kwase kugcwele amaBhunu lapha 
eXobho, into entsha. Onke amaphoyisa kwakungamaBhunu, 
nasePosini kwakuyiwo, nasesiteshini. Nokho ayesejwayelekile nje 
bo. Amanye ayesethathe izintombi zamaNgisi. Lokhu kuthathana 
kwakwenzeka yonke indawo. Uyise wayefungile ukuthi 
umntanakhe oke washada nje neBhunu uyomchitha ekhaya. 
Kodwa-ke kwase kungezinye izikhathi lezi. Kodwa impi yacishe 
yawubulala futhi lo moya wokuzwana ngoba noma amanye 
amaBhunu ayingena nje impi, amanye ayethi kulungile kuliwe 
kodwa wona awaze azithatha izikhali, amanye athi akubukelwe 
nje, ingangenwa le mpi, ekhona navuna amaJalimane noma 
kambe ayefihla. 

Lalinobuntu leli Bhunu. Kwase kugcwele amaBhunu lapha 
eXobho, into entsha. Onke amaphoyisa kwakungamaBhunu, 
nasePosini kwakuyiwo, nasesiteshini. Nokho ayesejwayelekile nje 
bo. Amanye ayesethathe izintombi zamaNgisi. Lokhu kuthathana 
kwakwenzeka yonke indawo. Uyise wayefungile ukuthi 
umntanakhe oke washada nje neBhunu uyomchitha ekhaya. 
Kodwa-ke kwase kungezinye izikhathi lezi. Kodwa impi yacishe 
yawubulala futhi lo moya wokuzwana ngoba noma amanye 
amaBhunu ayingena nje impi, amanye ayethi kulungile kuliwe 
kodwa wona awaze azithatha izikhali, amanye athi akubukelwe 
nje, ingangenwa le mpi, ekhona navuna amaJalimane noma 
kambe ayefihla. 

“Usilethele imvula yini Kapteni?” 

Wama uKapteni waphenduka wabheka ezintabeni kude le. 

“Phinde, angiyiboni Mnu. Jarvis.” 

“Nami angiyiboni. Usihambele ngani namuhla?” 

Baxhawulana, uKapteni wambuka. 

“Mnu. Jarvis, ngikufikela nezindaba ezimbi.” 

“Izindaba ezimbi?” 

 


UJarvis wahlala phansi esethukile, inhliziyo yakhe kungathi 
izobhodloza izimbambo. “Yindodana yami?” 

“Yebo Mnu. Jarvis.” 

“Ifile?” 

“Yebo Mnu. Jarvis. Idutshulwe ngophasi-wani namuhla emini 
eGoli.” 

Wasukuma uJarvis, umlomo udikizela. “Idutshuliwe? 
Idutshulwe ngubani?” 

“Sengathingumuntu, ubezogqekeza. Angithi uyakwazi ukuthi 
umkakhe ubekade engekho?” 

“Bengikwazi lokho.” 

“Ubesekhaya-ke engazizwa kahle. Lo muntu sengathi 
ubecabanga ukuthi akukho muntu. Sengathi indodana yakho 
izwe umsindo yase iyehla ithi iyobheka ukuthi ngumsindo wani 
lowo. Sakhala njalo isibhamu. Akazanga azabalaze.” 

“Nkulunkulu wami!” 

“Ngiyadabuka kakhulu Mnu. Jarvis. Kuyangidabukisa kakhulu 
ukuba ngikulethele izindaba ezibuhlungu kangaka.” 

“Nkulunkulu wami!” Kusho uJarvis. Usehlezi phansi futhi 
etsheni. 

Wama wathula uvan Jaarsveld umuntu omdala esezama 

ukubuyisa umqondo. 

“Awumtshelanga umkami Kapteni?” 

“Angimtshelanga Mnu. Jarvis.” 

Wabuyisa izinhlonze esecabanga ngobunzima bokubikela 
umkakhe. “Ubuthaka, angazi ukuthi kuzomphatha kanjani 
lokhu.” 

“Mnu. Jarvis, ngiyaliwe ukuba ngikusize ngakho konke. 
Uma uthanda, uBinnedyk angakushayelela imoto yakho uye 
eMgungundlovu. Ungayithola imeyili ngo-9 ebusuku, ufike eGoli 

 



kusasa ekuseni ngo-11. Indawo yenu nenkosikazi seyibekisiwe 
esitimeleni.” 

kusasa ekuseni ngo-11. Indawo yenu nenkosikazi seyibekisiwe 
esitimeleni.” 

“Lokho okufisayo ngizokwenza Mnu. Jarvis.” 

“Sikhathi sini manje?” 

“Nguphasi-3 Mnu. Javis” 

“Ngama-awa amabili yenzekile lento.” 

“Kunjalo Mnu. Jarvis.” 

“Ama-awa amathathu edlule ubesaphila.” 

“Ubesaphila Mnu. Jarvis.” 

“Nkulunkulu wami!” 

“Uma ufuna ukubamba lesi sitimela kufuneka nisuke ngo


6. Uma-ke uthanda ningandiza. Lisekhona ibhanoyi elilindile 
eMgungundlovu. Kodwa kufanele sibazise ngaphambi kuku-4. 
Ngebhanoyi ungafika eGoli phakathi kwamabili.” 
“Ngiyezwa. Ngehluleka nokucabanga.” 
“Kufanele” 
“Wena uthi yikuphi okungaba ngcono.” 
“Yibhanoyi Mnu. Jarvis” 
“Kulungile-ke sizondiza. Konje uthi kufanele sibazise?” 
“Ngizokwenza mina lokho lapho sifika ekhaya. Ngingakwazi 


yini ukuba ngishaye ucingo engangizwa unkosikazi wakwakho? 
Kufanele ngisheshise.” 
“Ehhe, ungakwenza lokho.” 
“Bengithi mina masiye ekhaya.” 
Wahlala uJarvis akanyakaza. 
“Uyakwazi yini ukusukuma Mnu. Jarvis? Angifuni 
ukukuphakamisa ngoba nanguya unkosikazi usibhekile.” 
“Uphaphulekile Kapteni. Noma engekho lapha, useqonda 

 0 


ukuthi kukhona okonakele.” 

“Ngiyabona nami. Mhlawumbe usole ubuso bami kanti 
ngizame ngakho konke ukuba ngingabonakalisi” 

Wasukuma uJarvis. “Nkulunkulu wami! Ngisahlalelwe wukuba 
ngazise umkami.” 

Sebehla, uBinnedyk wabahola phambili. UJarvis wayehambisa 
okomuntu odungeke ingqondo. Le nto yayifana nezulu eliduma 

libalele. 

“Udutshuliwe?” 

“Yebo Mnu. Jarvis.” 

“Bambambile lowo muntu.” 

“Ubengakabanjwa Mnu. Jarvis.” 

Amehlo agcwala izinyembezi, waziluma umlomo. “Khona 
bangambamba kusizani?” Behla njalo bayodlula ngasensimini. 
Ngamehlo agcwele izinyembezi, walibona igeja liqeqebula 
amagabade bese ligunguluza phezulu.. 

“Yeka Tomasi. Bekuwukuphela komntwana esinaye Kapteni.” 

“Ngiyazi Mnu. Jarvis.” 

Bangena emotweni, behlela ekhaya. 

“Yini James, kwenze njani?” 

“Kukhona okuvele Mntakwethu. Masiye ewovisi. Kapteni, 

ubufuna ukushaya ucingo. Angithi uyalwazi lapho lukhona?” 

“Yebo Mnu. Jarvis.” 

UKapteni waya ocingweni. Zakhala izingcingo ezisheshayo 
ezibheke emaphoyiseni eMgungundlovu. Ngaleso sikhathi eshaya 
ucingo, sezwakala isililo esibuhlungu somuntu wesifazane efikelwa 
yizindaba ezibuhlungu ngento yakhe iyodwana, izinyo elibulalayo. 

 



2 

2 

“Ngabe nguMnu. noNkosikazi Jarvis?” 

“Yebo yithi.” 

“NginguJohn Harrison mina, umfowabo kaMary. Angikholwa 
ukuthi nisangibona. Ngangisemncane kakhulu sigcina 
ukubonana. Ngizoyithwala mina impahla. Ngize ngemoto.” 

Sebehamba yathi le nsizwa, “Akushiwo nokuthi sidabukile 
Mnu. Jarvis. Mina angikaze ngimbone umuntu ofana no-Arthur; 
indoda yamadoda.” 

Sebesemotweni yabuye yakhuluma futhi le nsizwa. “UMary 
nabantwana bakuMama. Nani besithanda nize ekhaya.” 

“Imphathe kanjani uMary le nto?” 

“Kabi kakhulu, Mnu. Jarvis, kodwa ngumuntu onesibindi.” 

“Abantwana bona” 

“Iyeke phela eyabantwana. UMary ududuzana nabo nje.” 

Ababuyanga bakhuluma futhi. UJarvis wayebambe umkakhe 
ngesandla. Yilowo wayelwa nemicabango yakhe buthula baze 
bayongena ekhaya. Kwaqhamuka owesifazane osemncane nje 
ezwa ukuduma kwemoto. Bawolana nomkaJarvis bakhala. 
Wayesephendukela kuJarvis. Kwase kubuye kuqhamuka uMnu. 
Harrison nowakwakhe. Sebebingelelene kwase kungenwa endlini. 

UHarrison wayesephendukela kuJarvis. “Ungathanda ukuthola 
okuphuzwayo?” 

“Ngingathokoza kakhulu.” 

“Masiye esitadi sami.” 

Sebengenile esitadi, wathi uHarrison, “Kusekhaya lapha, 
wenze njengokuthanda kwakho. Uma kukhona esinokunenzela 
khona siyokwenza. Uma ngabe nifisa ukuyobona isidumbu khona 
manje, uJohn uzohamba nani. Uma nithanda ningaya kusasa 

 


ekuseni. Namaphoyisa ayathanda ukubonana nawe. Kodwa 
angeke akukhathaze ebusuku nje.” 

“Ngizoke ngithathise kumkami Harrison. Besingakaxoxi lutho 
neze naye ngale nto. Ngizoya nje ngedwa; ungazihluphi.” 

“Ngizolinda khona lapha mina.” 

Wahlangana nomkakhe nomalokazana bembambene 
ngezandla bephuma endlini lapho abazukulu bakhe babelele 
khona. Wakhuluma naye ngokuyobona isidumbu. Wabuye 
wakhala futhi umkakhe wathi, “Asiye manje.” UJarvis waphindela 
kuHarrison, waqedela ingilazi yakhe base bethatha umalokazana 
sebehamba, behanjiswa nguJohn ngemoto. 

Ngesikhathi behamba, uJohn watshela uJarvis konke 
akwaziyo ngokufa kuka-Arthur. Wamtshela nokuthi amaphoyisa 
ayesalindele isisebenzi sakwakhe ukuba siphaphame. Amaphoyisa 
ayesethungathe kuwo wonke amahlathi aseParkwold efuna 
umbulali. Wamtshela nangephepha ayelibhala u-Arthur 
ngaphambi kokubulawa kwakhe, elaliveza iqiniso ngobugebengu 
phakathi kwabantu abamnyama. 

“Sengathi ngingake ngilibone lelo phepha.” kusho uJarvis. 

“Sizokutholela lona kusasa.” 

“Sasingabonani kahle nendodana yami ngalolu daba lwabantu 
abansundu. Sasike sisukelane uthuli ngesinye isikhathi kube kubi 
impela. Kodwa ngiyafisa ukuyibona le nto ayibhalile” 

“Kufana nami noBaba, Mnu. Jarvis. Asibonani neze neze 
ngodaba lwabantu. Angikholwa Mnu. Jarvis ukuthi ukhona 
owayenomqondo ojule ngaphezu koka-Arthur ngalolu daba, 
nowayenomqondo ohluzeke njengowakhe. Kwakuye kusho yena 
luqobo athi yini enye efuna ukuba umuntu ajulise umqondo, 
awuhluze kahle, njengalolu daba lwabantu abansundu?” 

Bafika-ke lapho sasikhona isidumbu, emakhazeni. Bangena 
kodwa uJohn yena wasala emotweni. Babuya bengakhulumi, 

 



abesifazane bekhala. Baphindela ekhaya kungekho okhulumayo. 
“Usakufuna futhi okuphuzwayo Jarvis? Noma mhlawumbe 

abesifazane bekhala. Baphindela ekhaya kungekho okhulumayo. 
“Usakufuna futhi okuphuzwayo Jarvis? Noma mhlawumbe 

“Margaret, ufuna ngize nami siyolala?” 

“Cha, Mntakwethu, hlala uziphuzele.” 

“Ulale kahle-ke Sthandwa.” 

UJarvis wamanga umkakhe. UmkaJarvis wake wama, 
wabambelela ngendoda yakhe wathi, “Ngiyabonga kakhulu, 
Mntakwethu, ngokungikhuthaza kwakho.” Zabuya izinyembezi 
zathi ngci emehlweni, nendoda yahlengezela. Wayesehamba 
umkakhe nomalokazana. Bathi bangasithela phezulu esitezi, 
uJames noHarrison baya esitadi. 

“Umuntu wesifazane nguyena olimala kakhulu emoyeni 
Jarvis.” 

“Kunjalo.” 

Wathi ukucabanga ngale nto wayesethi, “Ngangimthanda 
kakhulu lo mntanami. Akazange angithele ngamahloni.” 

Bahlala phansi baphuza. UHarrison wamtshela ukuthi bonke 
abantu baseParkwold baphatheke kabi kakhulu ngale nto. Ziningi 
nezincwadi zezililo ezase zifikile. 

“Yizincwadi ezivela kuzo zonke izinhlobonhlobo zabantu. 
Ngingakalibali, umngcwabo siwumisele elakusasa ntambama. 
Kuyoqalwa esontweni eParkwold. Inkonzo yomngcwabo iyoba 
ngo-3.” 

UJarvis wanqekuzisa ikhanda wathi, “Ngiyabonga.” 

“Zonke izincwadi ezizolila sikugcinele zona. Kukhona evela 
kumBhishobhi, kukhona nezivela kuziphathimandla zombuso. 
Kukhona nezivela ezinhlanganisweni zabantu njengalena 
ebizwa ngokuthi yinhlanganiso yamaDodakazi aseAfrika. Zivela 
kumaKhaladi nakumaNdiya. Zivela nakumaJuda. Ziningi 
nesengizikhohliwe.” 

 


UJarvis wazizwa egungubala ngendodana yakhe. Wathi 
“Wayehlakaniphile lo mfana; wayefuze unina.” 

“Wayehlakaniphile ngempela. Uboke uzwe uJohn ekhuluma 
ngaye. Wayethandwa yizo zonke izinhlobo zabantu. IsiBhunu 
sasiphuma ngamakhala.” 

“Ngiyazi ukuthi wayesazi.” 

“Wulimi lolo engingalwazi nakulazi, engingenandaba nalo. 
Yena-ke wabona kufanele alufunde. Njengoba nawe wazi, isiZulu 
wayesikhuluma naso. Ngake ngezwa ekhuluma nangokufunda 
isiSuthu. Phela uyazi ukuthi kukhona abelungu abamela abantu 

ePhalamende. Sengathi bese befuna ukukhetha yena.” 

“Bengingakwazi-ke lokho.” 

“Kunjalo ngempela. Ubengasibeki phansi isinqe, ekhuluma 
ezinhlanganisweni, ekhuluma ngobugebengu kubantu, ekhuluma 
ngezikole zabantu. Wake wasusa olunjani uthuli emaphepheni 
ngesibhedlela lesi sabantu! Wayevutha ethi bhe ngendlela abantu 
abahlala ngayo ezinkomponi, ethi yena abantu abasebenza 
ezinkomponi mabakhelwe izindlu, bahlale nemizi yabo.” 

UJarvis wacobelela ipipi lakhe kancane, ethule ethe cwaka, 
elalele le nkulumo ngendodana yakhe. Kwaba sengathi yindodana 
ayengayazi. 

“UHathaway, omunye wezikhulu eziphethe izinkomponi 
wake wakhuluma nami ngale nto, wathi angeluleke umfana lona 
angakhulumi kanje ngoba izimayini zazisebenzelana kakhulu 
nefemu yabo. Nembala ngakhuluma naye. Ngathi ngiyawazi 
umqondo wakhe ngalezi zinto, kodwa kufanele agawule ebheka. 
Ngathi akacabange ngoMary nangabantabakhe. Akusho ukuthi 
ngangikhulumela uMary. Angifuni ukuzingena izindaba zabantu 
abancane.” 

“Ngiyezwa.” 

“Wangiphendula wathi, ‘Sengikhulumile noMary. 

 



Siyavumelana sobabili ukuthi okusemqoka wukukhuluma iqiniso 
kunokwenza imali.’” 

Siyavumelana sobabili ukuthi okusemqoka wukukhuluma iqiniso 
kunokwenza imali.’” 

Babhema bethule isikhashana. Waqhuba uHarrison wathi, 
“Ngambuza ukuthi laba abanye anabo efemini, bona-ke na? Le 
femu yabo yayithengisela izinkomponi imishini. Wangiphendula 
wathi usekuxoxile lokho nabo, wabatshela ukuthi uma kukhona 
inkathazo evelayo, uyohoxa yena efemini basale bodwa ukuze 
bangalimali ngenxa yakhe. Ngambuza ngathi uyophuma bese 
enzani? Wathi ukungiphendula, ‘Yini engingeze ngayenza?’ Pho 
ngangingabuye ngithini?” 

UJarvis wathula, akaze aphendula. Lo mfana wakhe 
wayehamba ngezindlela abangazaziyo bona, wayofinyelela 
lapho bengazi khona. Mhlawumbe unina yena wayazi, kungeze 
kwammangalisa lokho. Kodwa yena wayengazi lutho. Ngakho-ke 
akukho lutho ayenokulukhuluma. 

“Ngiyakufundekela yini Jarvis? Noma mhlawumbe kukhona 
okunye ongathanda ukukhuluma ngakho? Noma mhlawumbe 
sewufuna ukuyozibeka phansi?” 

“Lokhu kukhuluma kwakho, Harrison, kuyangiphilisa.” 

“Wayenjalo-ke lo mfana. Sasingavamile ukuxoxa naye 
ngalezi zinto. Akuzona izinto engizikhathaza ngazo lezi. 
Umuntu omnyama ngiyazama ukumphatha kahle, kodwa 
anginakuzihlupha kangako ngaye. Nalobu bugebengu bungiqeda 
isihe. Mangikutshele iqiniso nje Jarvis ukuthi sihlala amaphaphu 

ephakeme lapha eGoli.” 

“Nesaba ubugebengu.” 

“Ehhe, abantu. Ukubulala lokhu yinto yemihla namalanga. 

Kukhona zonke izinhlobo zobugcwelegcwele. Asilokothi nje 

 


silale singavalanga ngci, ngci. KwaPhillipson, lapha nje ngezansi, 
bagqekeza bangena. Bamshaya uPhillipson bamshiya ulimi. 
Bashaya nomkakhe. Ngenhlanhla amantombazana akhona 
ayengekho eye emdansweni. Ukuba ayekhona, akuqondakali 
okwakuyokwenzeka. Ngambuza u-Arthur ngale nto, wathi yena 
icala likithi thina belungu. Ngangingayiqondi nje ingqondo 
yakhe lo mfana, kodwa wayethi lapho ekhuluma ubone ukuthi 
ukhuluma into esuka ekujuleni kwenhliziyo yakhe.” 

“Kukhona into engingayitholi kahle kodwa,” kusho uJarvis, 
“Ukuthi le nto le ibangelwe yini?” 

“Usho ukuba kudutshulwe yena?” 

“Yilokho okungiphicayo.” 

“Nathi yinto yokuqala leyo eyafika emqondweni wethu. Nsuku 
zonke wayefana nomfundisi oshumayela ivangeli lenhlalakahle 
yabantu. Manje sekudutshulwa yena.” 

“Yinto engaqali kodwa leyo yokubulawa kwabafundisi abafika 
nevangeli elisha,” kusho uJarvis. 

Wathula uHarrison akaze aphendula. Babhema amapipi abo. 
Wacabanga uJarvis ngaleli gama elithi mfundisi, emangaliswa 
wukuba yena njengaye nje abize indodana yakhe ngalo. 
Abafundisi kwakungesibo abantu ayebathathela phezulu. Yebo 
khona wayenikela lapho isonto lithi akunikelelwe imisebenzi 
ethize. Kodwa phela umuntu uyanikela nje noma engakholelwa 
kuleyo nto. Kukhona isonto akhelene nalo eNdotsheni. Yindlu 
endala, engcolile, egugile, eseyachitshelwa yachitshelwa. Yakhiwe 
ngothayela. Nomfundisi wakhona likhehla nje elingcolile. Bahlala 
esigodini esilugwadule, akumili tshani. Kukhona futhi nendlu 
yesikole endala, egugile, engcolile. Ziningana izikhathi edlula 
khona. Athi lapho edlula, ezwe izingane zikhuluma ngezinto 
ezingazazi nokuthi zisho ukuthini. 

“Usufuna ukuyolala noma usafuna ukuphuza futhi?” 

“Cha, angiyolala. Konje uthe amaphoyisa ayeza?” 

 



“Eza ngo-9” 
“Ngiyafisa nokuya endlini leyo.” 
“Ngicabangile ukuthi ungahle ufune ukuya. Bazokusa khona.” 
“Angiyolala-ke. Usuyongibonela nakumkakho, uthi alale 


kahle.” 

“Kulungile, angithi uyaliqonda ikamelo lenu? Ibhulakufesi 
lingophasi-eyithi.” 

“Kulungile. Ulale kahle. Ngiyabonga kakhulu ngomusa 
wakho.” 

“Yini-ke yona oyibongayo. Akulutho konke lokhu. Ulale kahle 
Jarvis. Ngiyethemba ukuthi niyoke nithi hlwathi nowakwakho.” 

UJarvis wenyuka ngezitebhisi, wangena ekamelweni. Wangena 
enyonyoba, wavala umnyango kodwa wangakhanyisa. Unyezi 
wawungena ngamafasitele. Wama wabuka phandle. Konke 
ayekuzwile kwabuya futhi engqondweni. Umkakhe waphenduka 

embhedeni wathi, “James!” 

“Mntakwethu.” 

“Ucabangani Sithandwa?” 

Wathula esacabanga ukuthi uzophendula athini, wathi, 

“Bengicabanga ngayo yonke le nto.” 

“Sengilokhu ngibalisa ngenhliziyo ngithi kazi uyokhuphuka 
nini.” 

Waqonda kumkakhe masinyane, babambana ngezandla wathi, 
“Besikhuluma ngomfana, sikhuluma ngakho konke akwenza, 
nayelinga ukukwenza, nangabo bonke abantu abadabukileyo 

ngokufa kwakhe.” 

“Ngixolele nami Mntakwethu.” 

Nembala wayesemtshela konke akuzwile, ekhulumela phansi. 
Kwathi ukummangalisa lokhu umkakhe ngoba yena wayeyazi 
indoda yakhe ingesiye umuntu onomoya omude wokukhuluma. 

 


Kepha namuhla wakulanda konke ayekuzwile ngoHarrison. 

“Kungenza ngigungubale,” kusho inkosikazi ihleba. 

“Kodwa wawukwazi wena sonke lesi sikhathi ukthi 

ungumuntu onje?” 

“Yebo, ngangazi.” 

“Ngangikwazi nami ukuthi uyindoda, kodwa wayesondele 

kakhulu kuwe.” 

“Kulula phela, James, kunina womntwana.” 

“Nami ngiyabona. Sengifisa manje sengathi ngabe ngangimazi 

kangcono. Izinto ayezenza akuzona izinto enginendaba kakhulu 
nazo.” 

“Nami James. Impilo yakhe yayahlukile kakhulu kweyethu.” 

“Kodwa konke esikuzwayo kufakaza ukuthi kwakuyimpilo 
eqotho.” 

Wahlala phansi, inkosikazi icambalele. Bobabili bathula behlezi 
nemicabango yabo, nenkumbulo yabo nosizi lwabo. 

“Noma impilo yakhe yayahlukile, wena wawuyiqonda.” 

“Kunjalo James.” 

“Ngiyadabuka ngoba mina ngangingayiqondi.” 

Waqhubeka wathi, “Ngangingazi ukuthi ngelinye ilanga 
kuyoze kudingeke kangaka ukuba ngiyiqonde.” 

“James! Mntakwethu!” kukhala inkosikazi. Yamwola 
ngezingalo ilokhu ikhala. Waqhubeka elokhu ekhuluma 
ngokuhleba. “Yinye kuphela inkinga engehluleka ukuyiqaqa; 
wukuthi yini leli lishwa liqondane naye.” 

Yalokhu ilele lapho embhedeni inkosikazi icabanga. 
Ubuhlungu babujulile, bengenakubuchilizela eceleni. Yabamba 
umyeni wayo yamqinisa yathi, “James, masizame ukulala.” 

 



3 

3 

Ezindongeni kwakulenga izithombe, kukhona esikaJesu 
ebethelwe, nesika-Abraham Lincoln waseMelika nesithombe 
seminyezane. 

Waphakama esihlalweni eyobuka amabhuku. 
Kwakuyizinqwabanqwaba nje zezincwadi ezazibhalwe ngo-
Abraham Lincoln. Wayengazi ukuthi kukhona umuntu 
okulotshwe ngaye izincwadi eziningi kangaka. Kwakukhona 
ikhabethe elaligcwele zona zodwa. Elinye ikhabethe laligcwele 
izincwadi ezilotshwe ngalo leli zwe lakithi, zikhuluma 
ngezinhlobonhlobo zezinto. Elinye ikhabethe laligcwele 
izincwadi zesiBhunu. Yena-ke wayengazi lutho ngalolu limi. 
Nazi ezinye izincwadi ezikhuluma ngenkolo, nangamaRussia 
nangobugebengu. Nazi nezincwadi zezinkondlo. Wabheka 
noShakespeare wamthola. 

Wahlala phansi futhi wazibuka isikhathi eside lezi zithombe 
ezilenga ezindongeni. Wayesehola amaphepha ayesetafuleni 
ewasondeza. 

Phezulu kwakukhona incwadi eyayibhalelwe indodana yakhe 
ivela kuNobhala waseNew Clare African Boy’s Club ebika 
ukudabuka kwabo ngoba uMnu. Jarvis engaphumelelanga 
ukufinyelela emhlanganweni wabo wonyaka. Wayesemazisa 
nokuthi ubuyiselwe futhi esikhundleni sakhe sokuba 
nguMongameli. Le ncwadi yayitusa futhi nomdlandla kaMnu. 
Jarvis, nanosizo lwakhe olukhulu asiza ngalo le nhlangano. 

 0 


Amanye amaphepha ayelotshwe ngesandla sendodana yakhe. 
Kwakusobala ukuthi ayengaphelele; kwakuyisigamu nje lesi. Wake 
wathi ukufunafuna ethi mhlawumbe uzowathola namanye kodwa 
akaze awathola. Wayesehlala phansi efunda lawa ayewaphethe. 

“Kwakulungile. Esakwenza sifika kuleli zwe kwakulungile. 
Kwakulungile ukuba sakhe leli zwe ngezisebenzi esasinokuzithola. 
Kwakufanele sisebenzise abantu abangafundelanga misebenzi 
emisebenzini efuna abantu abanjalo. Kodwa akulungile ukuba 
abantu bangafundiswa imisebenzi yikhona beyohlala besebenzana 
naleyo misebenzi yabangafundile. 

“Ngesikhathi sokutholwa kwegolide kwakulungile ukuletha 
izisebenzi ezinkomponi. Kwakulungile ukuba abafazi nabantwana 
basale emuva. Ngaleso sikhathi sokucathula, sokufunisela, 
kwakulungile. Ulwazi lwethu selwandile manje. Okwakulungile 
ngaleso sikhathi akusalungile manje. Okwakulungile ngaleso 
sikhathi akusalungile manje. Akulungile ukuba sichithe imizi sibe 
silazi kahle iqiniso lokuthi siyayichitha.” 

“Kulungile ukuphemba imizi emisha uma abokusebenza 
betholakala. Akulungile kodwa ukusungula imisebenzi 
ezochunyiswa wukucindezela izisebenzi. Awukho umsebenzi 
ofanele ukuqhutshwa, ngisho nasezinkomponi, uma kusweleke 
ukuba kucindezelwe abantu ukuze kuchume. Akulungile 
ukwandisa umcebo wakho ngokuphanga okwabanye. Amaphutha 
esasiwenza ngokungazi, asifanele ukuqhubeka nawo sesazi. 
Sesiyakwazi ukuthi lezi zinto zibulala ubuzwe, zibhidliza imizi, 
zidala ubuphofu nobugebengu. 

“Kwakulungile ukuyekelela imfundo yabantu kulabo 
ababefisa ukufundisa abantu. Kwakulungile nokungabaza 
ukuthi imfundo inalo yini usizo kubantu. Kodwa manje 
sesinolwazi. Zonke lezo zinto azisalungile. Sebebaningi abantu 
abansundu abasemadolobheni abadonswa ngamadolobha. 
Kuyinto ejwayelekile ukuba abantwana banikezwe imfundo 

 



ukuze bakhule behlonipha umthetho. Kodwa asiyinaki imfundo 
yabantu abansundu. Sithi labo belungu abathandayo mabaqhube. 
Asifuni ukukhipha imali yokuphasa le mfundo. Asifuni nokuveza 
amathuba okuyiphasa. Singasho kanjani ukuthi ilungile into 
enjalo? Yingozi yethu leyo. 

ukuze bakhule behlonipha umthetho. Kodwa asiyinaki imfundo 
yabantu abansundu. Sithi labo belungu abathandayo mabaqhube. 
Asifuni ukukhipha imali yokuphasa le mfundo. Asifuni nokuveza 
amathuba okuyiphasa. Singasho kanjani ukuthi ilungile into 
enjalo? Yingozi yethu leyo. 

“Indlela yokuphila kwabantu kudala, noma yayinesihluku, 
kukholelwa nasebuthakathini, yayiyindlela eqotho. Namuhla 
esizweni esinsundu kugcwele izigebengu nonondindwa 
nezidakwa, kungesikho ukuthi yisimo sabantu abansundu leso 
abazalwa naso, kodwa ngenxa yokubulawa kwamasiko abo. 
Yimpucuko yethu eyabulala la masiko. Impucuko yethu-ke ifanele 
yakhe amanye amasiko aqotho kula manxiwa lapha ibhidlize 
khona. 

“Yebo, sasithi singakwenza ukuba abantu bagcine amasiko abo 
nobuzwe babo ngokubehlukanisa bahlale bodwa. Kodwa leyo nto 
asizange siyenze ngokwempela. Sathatha isiqintshana somhlabathi 
sathi akuhlale kusona okuyibona bantu bebaningi. Kwakungayeka 
kanjani-ke ukuba abantu babheke emadolobheni? Ngempela 
bakhona nabathi kwakuvele kuhloswe khona ukuba abantu 
bayosebenza emadolobheni. Sizigwaza ngowethu. Akekho ofuna 
ukululaza lolu daba alwenze ubala. Akekho nothi lungalungiswa 
kalula. Akekho othi lokhu kwesaba kwethu kuyize. Kodwa noma 
ngabe siyesaba noma asesabi, ngoba singamaKrestu, asisoze 
sikwazi ukubalekela iqiniso ngalolu daba. Sekuyisikhathi...” 

Kwase kuphelela khona lapho. UJarvis, owayesethathekile 
yile nto ayeyifunda, wabuye waphenya lapha emaphepheni 
asetafuleni, kodwa akabe esathola lutho. Wokhela ipipi lakhe, 
wabuye wathatha la maphepha wafunda. 

 


Eseqedile ukuwafunda ngokwesibili, wahlala elokhu ebhema, 
ecabanga. Wayesesukuma wayokuma phambi kwesithombe sika-
Abraham Lincoln. Wambuka lo muntu owayenamandla angaka 
phezu kwendodana yakhe. Wazibuka nalezi ncwadi ezininginingi 
ngaye. Wavula ikhabethe wahosha enye. Wayesehlala phansi 
ephenya amakhasi ayo. Esinye isahluko sasibizwa ngokuthi 

– Inkulumo Edumileyo YaseGettysburg. Le nkulumo 
yayidume kuwo wonke umhlaba. Wayifunda ngokucophelela. 
Eseqedile, walokhu ebhema, ecabanga ngokujulileyo. Ngemuva 
kwesikhashana wasukuma wayibuyisela eshalufini wavala. Wabuye 
wavula wayihosha wayifaka esikhwameni sakhe. Wavala. Wabheka 
isikhathi. Wathintitha ipipi lakhe eziko, wathwala isigqoko, 
wathatha induku yakhe. Wehla kancane ezitebhisini. Wawuvula 
umnyango ongenela kulelo phaseji losizi. Wethula isigqoko, 
wabheka phansi lapho kwakukhona ibala legazi. Wabuya 
engqondweni umfanekiso walowaya mfanyana. Ekuphakameni 
owayedlala ngezibhamu zokhuni. Wasuka lapho engasaboni 
kahle waze wayophuma ngalowo mnyango ukufa okwangena 
ngawo. Lambingelela iphoyisa, waliphendula ngamagama 
naye ayengawazi ukuthi asho ukuthini. Wathwala isigqoko 
sakhe, waqonda esangweni. Wama, wabheka enhla, wabheka 
ezansi sengathi akazi lapho eya khona. Ngemva kwesikhashana 
wahamba. 
4 

YASE iphelile inkonzo yomngcwabo esontweni eParkwold. 
Indlu yesonto ayikwazanga ukubathatha bonke ababekhona. 
Kwakukhona abelungu nabantu namaKhaladi namaNdiya. 
UJarvis nomkakhe babeqala ngqa ukuba sesontweni nabantu 
bezinye izizwe ezingemhlophe. UmBhishobhi wayekhulume 
amagama abuhlungu kodwa akhuthazayo. Naye washo wathi 
kulukhuni ukuyiqaqa le nkinga ukuba insizwa eyethembisayo 

 



ngalolu hlobo iphoqoke isencane kangaka, ishiye umfelokazi, 
ishiye izintandane. Lahamba iqhawe elalibukeka sengathi 
limiselwe izinto ezinkulu. Laphakama ilizwi lomBhishobhi lapho 
esekhuluma ngaleli zwe lakithi, ekhuluma ngobuciko obukhulu. 
Kwangathi nobuhlungu buyaphela kuJarvis elalele lawo magama. 
UmBhishobhi wathi nangu umuntu owayezinikele ukuba 
asebenzele izwe lakubo, umuntu onobuchopho obuhle, umuntu 
onesibindi, umuntu owayenothando olukhipha konke ukwesaba. 
UJarvis wazizwa eneqholo ngale ndodana yakhe ayengayazi. 

ngalolu hlobo iphoqoke isencane kangaka, ishiye umfelokazi, 
ishiye izintandane. Lahamba iqhawe elalibukeka sengathi 
limiselwe izinto ezinkulu. Laphakama ilizwi lomBhishobhi lapho 
esekhuluma ngaleli zwe lakithi, ekhuluma ngobuciko obukhulu. 
Kwangathi nobuhlungu buyaphela kuJarvis elalele lawo magama. 
UmBhishobhi wathi nangu umuntu owayezinikele ukuba 
asebenzele izwe lakubo, umuntu onobuchopho obuhle, umuntu 
onesibindi, umuntu owayenothando olukhipha konke ukwesaba. 
UJarvis wazizwa eneqholo ngale ndodana yakhe ayengayazi. 

Baphindela kwaHarrison. Kuthiwa ubusuku bokuqala 
ngemva komngcwabo yibona obunzima kakhulu. Ngumkakhe 
owayezoyizwela kakhulu le nto. Kuye yena Jarvis kwase kwedlule. 
Wayesengazihlalela esitadi sikaHarrison ethule, aziphuzele 
ugologo wakhe, azibhemele ipipi lakhe, axoxe noma ngaluphi 
udaba uHarrison ayefuna ukuxoxa ngalo, nangayo indodana 
yakhe uqobo. 

“Bewuqonde ukuhlala isikhathi esingakanani Jarvis? 
Ungangizwa kabi angikuxoshi. Ungahamba noma nini 
njengokuthanda kwakho.” 

“Ngiyabonga Harrison. Ngiyabona ukuthi kuzoba ngcono 
ukuba umkami agoduke nomalokazana nabantwana. Ngizofuna 
ozobahlalisa ekhaya. Mina ngizoke ngisale ngilungise kahle zonke 
izindaba zomntanami.” 

“Atheni amaphoyisa?” 

“Yilokhu elinde umfana lona ukuba aphaphame. Azethembise 
ngokuthi ukhona mhlawumbe ambona phakathi kwalezi 
zigebengu anokumkhomba. Athi uma engababonanga, kuyoba 

 


lukhuni kakhulu. Le nto yenzeka ngokuphazima kweso. 
Ayethemba futhi nokuthi mhlawumbe ukhona owababona 
bebaleka. Acabanga ukuthi njengabantu ababethukile, 
mhlawumbe baphuma bebhuduzela.” 

“Sengathi uNkulunkulu angenza amandla babanjwe, 
baphanyekwe bonke. Ungixolele Jarvis ngokukhuluma kanjalo.” 

“Cha, ngikuzwa kahle.” 

“Sisengozini ngaso sonke isikhathi Jarvis. Nokubalengisa 
angiboni ukuthi kuyosiza kakhulu. Le nto isiyekelwe yaze 
yaqhubeka kakhulu.” 

“Ngiyayilandela kahle le nto oyishoyo. Kodwa mina... 
mhlawumbe akukafaneli nokuba ngicabange ngalezi zinto” 

“Ngiyakuzwa Jarvis. Kunini-ke sibelesele sithi makwandiswe 
amaphoyisa? Kusasa lokhu okusayo, kusihlwa, kuzobe kukhona 
omkhulu umhlangano eParkwold. Umuzi uthukuthele 
ugqibelene. Uyazi Jarvis, akukho ngisho noyedwa umninimuzi 
kulezi ndawo ezisemaphethelweni owaziyo ukuthi ngubani 
ohlala endlini yezisebenzi. Mina ngingeke nje ngikumele lokho. 
Ngizitshela kahle ezami izisebenzi ukuthi angifuni mconjwana 
lapha engingawazi. Angisakhulumi phela ngokulala lapha 
ejalidini. Indoda yenkosikazi esisebenzelayo ike ifike lapha ivela 
lapho isebenza khona eBenoni noma eSprings, angisakhumbuli 
kahle. Kodwa iye izombika kahle kimi, cha, nami ngingasho 
lutho. Akekho futhi omunye engifuna ukumbona lapha. Uma 
ngingawavulile amehlo, kungagcwala omzala nomalume nobhuti 
lapha emzini wami, izigelekeqe zodwa.” 

“Ngiyakholwa ziyenzeka izinto ezinjalo lapha eGoli.” 

“Enye inkathazo yila maphaseji angemuva kwezindlu. 
Kunini-ke sithi awavalwe ngoba awasasetshenziswa? Ezindlini 
ezincane kusetshenziswa amanzi. La maphaseji awakhanyiswa. 
Lezi zigelekeqe zawolova zicasha khona. Angisiye umuntu 
ozonda abantu abansundu Jarvis. Ngilinga ngaso sonke isikhathi 

 



ukubaphatha kahle, ngibaholele kahle, ngibanike indawo enhle 
yokuhlala nesikhathi esanele sokuphumula. Ezethu izisebenzi 
zihlala iminyaka. Kodwa abantu abansundu bayaphuma manje 
emgwaqweni. Sebeqale nokubumba izinhlangano zezisebenzi. 
Ubukwazi lokho.” 

ukubaphatha kahle, ngibaholele kahle, ngibanike indawo enhle 
yokuhlala nesikhathi esanele sokuphumula. Ezethu izisebenzi 
zihlala iminyaka. Kodwa abantu abansundu bayaphuma manje 
emgwaqweni. Sebeqale nokubumba izinhlangano zezisebenzi. 
Ubukwazi lokho.” 

“Ehhene, kunjalo. Bathi bazoduba umsebenzi ezinkomponi 
ngoba bafuna ishumi lawosheleni ngosuku. Imali abayiholayo 
ngawosheleni abathathu ngeshifu. Ezinye izinkomponi sezimi 
kabi. Zingahle zivale. Izindawo abahlala kuzo ezinkomponi 
zinhle kabi, ezinye nami ngingahlala nje khona. Bathola ukudla 
okuhle, okunonophalisa igazi, ukudla abangeke bakuthole 
emakhaya abo. Bahlolwa ngawodokotela bangakhokhi lutho. Yini 
abangayitholi! Uma izindleko zokuqhuba izinkomponi zenyuka 
kunalokhu, akukho neyodwa inkomponi engezuvala. Bese liba 
yini ilizwe? Bona abantu abansundu bese beba yini? Bangafisa 
okwezimpukane bebulawa yindlala.” 

“Ngiyethemba ukuthi anginiphazamisi,” kusho uJohn 
Harrison engena esitadi sikayise. 

“Hlala phansi John,” kusho uyise. 

Nembala wahlala phansi umfana. Waqhubeka uyise 
nenkulumo yakhe. Wayesefudumala impela. “Abalimi bona benze 
njani Jarvis? Lezi zinto enizilimayo ningazithengisaphi? Ngubani 
ongaba namandla okuzithenga? Yonke le misebenzi oyibonayo 
ingavalwa ngoba yonke imisebenzi imisiwe yizinkomponi. 
Yizo eziveza imali yokuthenga? NoHulumeni ngokwakhe 
uyazigebhulela nje, ayithathe cishe yonke imali yezinkomponi. 
Yena Hulumeni lowo angabaphi ngaphandle kwezinkomponi? 
Iningi lamaBhunu angaphelelwa ngumsebenzi.” 

Wabathelela ugologo futhi. Wabuye waqhubeka. “Lingeze 
laba bikho nempela leli zwe ngaphandle kwezinkomponi. 
Kungamukwa, izwe libuyele kubantu futhi. Yilokho 

 


okungithukuthelisa kangaka lapho ngizwa abantu begxibha 
izinkomponi. Ikakhulu amaBhunu lawa. Anomqondo wobuwula 
wokuthi abaqhuba izinkomponi ngabantu bokuhamba. Athi 
bancela igazi laleli zwe njengezimbungulu. Athi abalinde 
nje ukuthi mhla kwaphela abakufunayo bazihambele. Kanti 
yizinkomponi zethu lezi. Yinkulumo esuke ilenze igazi lami 
lishise.” 

“Harrison, sengiyolala. Angithandi umkami abe yedwa.” 

“Ngiyadabuka kakhulu Jarvis. Ngisuke ngathatheka yilolu 
daba.” 

“Akulutho lokho. Kungisizile nami kengilalele ukhuluma. Noma 
ngingashongo lutho nje mina, akusingoba ngingayikhathalele le nto 
obuyisho. Ungizwa kahle kambe.” 

“Ngiyadabuka impela. Ngidabuka kabi. Ngisuke 
ngazikhohlwa.” 

“Khohlwa yilokhu engikutshela khona. Kungisize kabi 
ukukulalela ukhuluma.” 

“Wababuka bobabili, uyise nendodana. Wayesethi, “Angiyena 
umuntu othanda ukuba abe elokhu ekhuluma ngokufa njalo.” 

UHarrison wambuka kodwa engakhululekile, wathi, “Uma usho 
njalo ungenza ngikhululeke emoyeni wami.” 

“Sengathi ngabe ube khona naye lapha kengimuzwe 
niphikisana.” 

“Kanti ubungezukuzwa yini?” Sekusho umfana. “Akekho 
noyedwa esengake ngamuzwa ekhuluma ngalezi zinto njengaye.” 

“Ngangingavumelani neze naye,” kusho uHarrison esekhululeka 
futhi. “Kodwa ngangiwuhlonipha kakhulu umqondo wakhe.” 

“Wayeyindoda Harrison. Anginamahloni ngokuthi 
wayeyindodana yami. Nilale kahle.” 

“Ulale kahle nawe Jarvis. Uthi nike nabuthola nje ubuthongo 
izolo.” 

 



“Sobabili sike sathi hlwathi.” 

“Sobabili sike sathi hlwathi.” 

lapha. Konke okukhona ngokwenu.” 

“Ngiyabonga. Nilale kahle John?” 

“Mnu. Jarvis?” 

“Uyalazi iKilabhu labafana eGladstone Street, eNew Clare?” 

“Kahle kakhulu. Kwakungelethu no-Arthur.” 

“Nginesifiso sokulibona noma nini nje.” 

“Kulungile ngizokusa khona Mnu. Jarvis. E, Mnu. Jarvis.” 

“Uthi kunjani John?” 

“Bengithanda ukukutshela ukuthi uma uBaba ethi amaBhunu, 
akasho wonke umuntu oliBhunu. Usho laba abazibiza ngokuthi 
bangamaNeshinalisi. U-Arthur wayemtshela njalo uBaba 
ngalokho, avume nje uBaba kodwa angakukhumbuli.” 

UJarvis wamamatheka, wabheka umfana, wabheka uyise. 
“Nilale kahle Harrison, nawe John.” 

Ngakusasa ekuseni uHarrison walindela uJarvis ezitebhisini 
phansi. 

“Masiye esitadi.” 

Nembala baqonda esitadi. UHarrison wavala umnyango. 

“Amaphoyisa abeshaye ucingo khona manje. Umfana 
usephapheme esibhedlela. Uthi babebathathu. Babezemboze 
imilomo namakhala. Kodwa lona okunguyena amshaya uthi 
uneqiniso lokuthi ngumfana owake wasebenza kwandodana 
yakho. Waxoshwa khona ngesizathu esithize. Uthi wambona 
ngamehlo akhe ngoba njalo ayadikiza. Kwathi lapho esuka 
khona wathola umsebenzi eDoornfontein, eFekthri yezingubo. 
Wabuye wasuka futhi eFekthri. Akwazi muntu-ke ukuthi uma 

 


eshiya eFekthri waqondaphi. Kodwa sebezwile ngomunye umfana 
ababengamathe nolimi naye. Bathungatha yena manje ngoba 
bacabanga ukuthi uyokwazi ukubayalela lapho ekhona lowo 
mfana wengadi. Cha, sengathi bayanyakaza impela manje.” 

“Sengathi” 

“Nakhu okwalotshwa ngu-Arthur ngobugebengu phakathi 
kwabantu abansundu. Mhlawumbe kungcono iphepha ngilishiye 

lapha etafuleni ukuze uzifundele kahle ngemuva kwebhulakufesi.” 

“Lishiye khona lapho. Ngiyabonga.” 

“Nilale kanjani nowakwakho” 

“Ulalile impela umkami, ngathokoza ngoba ubebudinga 

ngempela ubuthongo.” 
“Ngiyakholwa. Masiye ebhulakufesini.” 

Ngemuva kwebhulakufesi, uJarvis waphindela esitadi 
sikaHarrison wayofunda iphepha elalilotshwe yindodana yakhe. 
Waqala waphenya ekugcineni wafunda, egcwele usizi, into 
yokugcina eyenziwa yindodana yakhe emhlabeni. Wayephila 
ngesikhathi eloba la magama. Kuthe esebhale wafika lapha, 
wasukuma, wehla ngezitebhisi kanti usebizwa wukufa. Ukuba 
nje kwakuqhamuke umuntu ngaleso sikhathi wathi ungehli! 
Ukuba nje kwakukhona indlela yokuthi nanso ingozi. Pho 
kwakungekho muntu. Akekho owabekwazi ngaleso sikhathi 
lokhu osekwaziwa ngumuntu wonke. Kodwa le micabango 
yayingasizi lutho. Kodwa-ke ngoba wayengafuni ukuzizwisa 
ubuhlungu ngokucabangana nokuthi ukuba nje, wayesefunda 
isigaba sokugcina salokhu okwakulotshwe yindodana yakhe, efuna 
ukuyiqondisisa kahle le ndodana yakhe. 

“Iqiniso wukuthi impucuko yethu lena esithi ngeyobuKrestu 
isesithubeni. Sithi siyakholwa ukuthi bonke abantu 
bangabazalwane. Kodwa siyakuphika lokho kuleli zwe lakithi. 

 



Sikholwa ukuthi uNkulunkulu upha abantu izipho ezahlukeneyo. 
Ukuphelela kwempilo nentokozo kusekusebenziseni lezi zipho 
ngemfanelo. Kodwa asifuni ukuyiphenyisisa kahle le nkolo. 
Sithi abahluphekayo kufanele basizwe; kodwa asikufuni ukuba 
baphakame. Ngakho-ke njalo ngoba sifuna ukuthulisa unembeza, 
sizikhohlise ngokuthi singamaKrestu, bese sithi uNkulunkulu 
owadala izulu nomhlaba uvumelana nathi. Sithi ngoba wadala 
abantu abamhlophe nabamnyama, ngakho-ke nguNkulunkulu 
othi ezinye izizwe mazicindezele abansundu bangathuthuki. 
Asigcini lapho. Sithi uNkulunkulu wadala abansundu ebadalela 
ukuba babe yizichaka zabamhlophe. Sithi zonke lezi zenzo 
zethu zokuvimbela abansundu ukuba baphile impilo ephelele 
ngentokozo, sithi uyazibusisa lezo zenzo. Sibuye siziphikise 
ngokwethu ngoba sifuna ukubonisa ukuthi akukho muntu 
ocindezelwe. Sithi asibafundisi abantu ngoba ingqondo yabo 
incane. Sithi asibaniki amathuba okubonakalisa iziphiwo zabo 
ngoba abanaziphiwo, abaphiwanga lutho. Sithi thina kwasithatha 
iminyaka eyizinkulungwane ukuba sifinyelele kuleli banga esikulo 
namuhla. Pho kungaya kanjani ukuba umuntu yena athathe 
isikhathi esifushane? Kuthi uma sekuqhamuka umuntu onsundu 
ephumelela, sibuye sibe nezinye izaba. Sithi umuntu onjalo ufana 
nentandane, uyedwa nje, sithi siyamhawukela. Sithi akusibo 
ubuKrestu ukuvumela abantu ukuba bafane nezintandane. 
Simenza uNkulunkulu abe nguNkulunkulu onomqondo 
ongahluzekile njengathi. Sithi upha abantu izipho kodwa lezo 
zipho akafuni zisetshenziswe. Kumangalisa ngani pho uma 
impucuko yethu isesithubeni? Iqiniso wukuthi impucuko yethu 
ayisiyo esekelwe phezu kobuKrestu. Ake ngithi…” 

Sikholwa ukuthi uNkulunkulu upha abantu izipho ezahlukeneyo. 
Ukuphelela kwempilo nentokozo kusekusebenziseni lezi zipho 
ngemfanelo. Kodwa asifuni ukuyiphenyisisa kahle le nkolo. 
Sithi abahluphekayo kufanele basizwe; kodwa asikufuni ukuba 
baphakame. Ngakho-ke njalo ngoba sifuna ukuthulisa unembeza, 
sizikhohlise ngokuthi singamaKrestu, bese sithi uNkulunkulu 
owadala izulu nomhlaba uvumelana nathi. Sithi ngoba wadala 
abantu abamhlophe nabamnyama, ngakho-ke nguNkulunkulu 
othi ezinye izizwe mazicindezele abansundu bangathuthuki. 
Asigcini lapho. Sithi uNkulunkulu wadala abansundu ebadalela 
ukuba babe yizichaka zabamhlophe. Sithi zonke lezi zenzo 
zethu zokuvimbela abansundu ukuba baphile impilo ephelele 
ngentokozo, sithi uyazibusisa lezo zenzo. Sibuye siziphikise 
ngokwethu ngoba sifuna ukubonisa ukuthi akukho muntu 
ocindezelwe. Sithi asibafundisi abantu ngoba ingqondo yabo 
incane. Sithi asibaniki amathuba okubonakalisa iziphiwo zabo 
ngoba abanaziphiwo, abaphiwanga lutho. Sithi thina kwasithatha 
iminyaka eyizinkulungwane ukuba sifinyelele kuleli banga esikulo 
namuhla. Pho kungaya kanjani ukuba umuntu yena athathe 
isikhathi esifushane? Kuthi uma sekuqhamuka umuntu onsundu 
ephumelela, sibuye sibe nezinye izaba. Sithi umuntu onjalo ufana 
nentandane, uyedwa nje, sithi siyamhawukela. Sithi akusibo 
ubuKrestu ukuvumela abantu ukuba bafane nezintandane. 
Simenza uNkulunkulu abe nguNkulunkulu onomqondo 
ongahluzekile njengathi. Sithi upha abantu izipho kodwa lezo 
zipho akafuni zisetshenziswe. Kumangalisa ngani pho uma 
impucuko yethu isesithubeni? Iqiniso wukuthi impucuko yethu 
ayisiyo esekelwe phezu kobuKrestu. Ake ngithi…” 

 0 


Wasukuma waqonda esitezi ekamelweni labo. Wathokoza 
ukuba angamfici umkakhe khona. Wayengakafuni 
ukuphazanyiswa. Wathatha incwadi ka-Abraham Lincoln 
waphindela esitadi. Waphenya ekhasini elinenkulumo yesibili yalo 
Mongameli odumileyo. Wayifunda le nkulumo, wezwa sengathi 
umoya wakhe uyaphakama, sengathi kukhona imfihlakalo 
ayambulelwayo. Waba yilokhu eyifunda ngokunye le ndodana 
yakhe eyayifana nomuntu angamaziyo. Kwamkhanyela manje 
ukuthi lesi sithombe salo Mongameli sasenzani endlini yendodana 
yakhe, kanye nalezi ncwadi ezininginingi ngaye. 

Wabuye walithatha futhi leli phepha elalilotshwe yindodana 
yakhe, engasaqonde magama namqondo manje, kodwa 
esecabanga ngendodana yakhe, isiqu sayo. Lawo magama 
okugcina: “Ake ngithi...” Kuphela njalo. Leyo minwe 
ayiseyikuphinde ilobe futhi. “Ake ngithi... ngizwa umsindo 
ekhishini. Ake ngithi... ngisaya engcwabeni lami. Noma 
ningangimela imizuzu eyizinkulungwane angisenakuphinda 
ngibuye.” 

Wawuxosha lo mcabango, wokhela ipipi lakhe futhi. Uthe 
angalifunda lonke iphepha, wahlala ecabanga ebhema. 

“James.” 

Wethuka “Yebo Mntakwethu.” 

“Akufanele uhlale wedwa.” 

Wamamatheka. “Angisiyena umuntu ojwayele ukuhlala 
abalise.” 

“Pho ubukade wenzani?” 

“Bengicabanga ngifunda. Nakhu ebengikade ngikufunda.” 

Walithatha iphepha umkakhe walibheka, walicindezela 
esifubeni sakhe. 

“Funda mkami, funda.” 

Wahlala phansi walifunda indoda yakhe imbhekile. UJarvis 

 



wayeqonda ukuthi uzokwenza njani umkakhe. Waqala waphenya 
ekugcineni efuna ukubona amagama okugcina. “Ake ngithi…” 
Wahlala ebheke la magama. Wabheka indoda yakhe efuna 
ukukhuluma. NoJarvis wayengenandlela yokumenqabela. 
Ubuhlungu abunyamalali masinyane kangako. 

wayeqonda ukuthi uzokwenza njani umkakhe. Waqala waphenya 
ekugcineni efuna ukubona amagama okugcina. “Ake ngithi…” 
Wahlala ebheke la magama. Wabheka indoda yakhe efuna 
ukukhuluma. NoJarvis wayengenandlela yokumenqabela. 
Ubuhlungu abunyamalali masinyane kangako. 

ENKANTOLO, emsamo laphaya, kukhona isihlalo 
esiphakeme. Yisihlalo seJaji. Ngaphansi kukhona itafula. 
Ngelezinye iziphakanyiswa zasenkantolo. Ngakwesokhohlo 
nangakwesokunene kukhona ezinye izihlalo. Ezinye izihlalo 
zibiyelwe, zivalekile. Zona ngezejuri uma ikhona. Ngaphambi 
kwetafula kukhona ezinye izihlalo, zimi zenze umkhumbi. 
Namatafula akhona akhiwe kanjalo, angumkhumbi. Lapho-ke 
kuhlala abameli. Ngemuva kwabo kumi ibhokisi. Ebhokisini 
kunomhujana oqonda ngaphansi. Abantu ababekwe amacala 
baqhamuka ngalo mhujana. Emuva le kukhona izihlalo, 
ezingakwesokudla ngezabelungu, ezingakwesokunxele 
ngezabansundu, njengesiko lalapha. 

Akubhenywa lapha, awunakukhuluma, awunakuhleba, 
awunakuhleka, kufanele ugqoke ngendlela. Uma ungumuntu 
wesilisa awusithwali isigqoko lapha ngaphandle kokuba 
ungoweBandla elithwala izigqoko. Kuhlonishwa iJaji, 
kuhlonishwa inkosi ekuyiyona iJaji eliyimele. Kuhlonishwa 
abantu, abanini baleyo mithetho. Lapho iJaji lingena, niyasukuma 
nime ngezinyawo. Anihlali kuze kuhlale lona kuqala. Nalapho 
seliphuma niyasukuma, ninganyakazi lize liphume enkantolo. 
Kuhlonishwa iJaji nakho konke elikumele. 

IJaji lethweswe umsebenzi omkhulu, ukwahlulela 
nokukhipha isigwebo noma ngabe leso sigwebo singukufa 
uqobo. Ngenxa yesikhundla sawo esiphakeme, amaJaji abizwa 
ngokuthi ngabahlonishwa. Uma kunemikhosi emikhulu, 

 


bayingcosana abahamba ngaphambi kwawo. Ahlonishwa kakhulu 
ngabamhlophe nabansundu. Ngenxa yokuba ilizwe ligcwele 
ukwesaba, iJaji kufanele kube ngumuntu ongesabi lutho ukuze 
akhiphe izigwebo eziqotho njengokumisiweyo emthethweni. 

IJaji akulona elishaya umthetho. Ngabantu abashaya 
imithetho. Ngakho-ke uma umthetho ungalungile, iJaji lona 
ligweba ngalowo mthetho noma ngabe kawulungile. Uma-ke 
umthetho ubandlulula, akulona icala leJaji lelo. Yicala labantu 
okuyibona abashaya imithetho. Lokho kusho ukuthi icala 
ngelabelungu ngoba yibo bodwa abashaya imithetho. 

Lapha eNyonyana, abantu bayaziqhenya ngamaJaji abo 
ngoba kuthiwa ngabantu abaqotho. Ngisho nabantu abansundu 
bayawathemba amaJaji noma bengawethembi umthetho. Ezweni 
eligcwele ukwesaba, lobu buqotho bufana nesibane esikhanyiswe 
sabekwa phezu kwetafula, esikhanyisela bonke abasendlini. 

Kuthiwa makuthulwe enkantolo. Abantu bama ngezinyawo. 
Noma ngabe kukhona ongaphezu kweJaji ngesikhundla, naye 
uma ngezinyawo ngoba iJaji limele izinto ezingaphezu komuntu. 
Langena iJaji lilandelwa ngamasekela alo amabili. Bahlala phansi, 
nabantu base behlala nabo. Inkantolo isingene. 

Ngaphansi kuqhamuka laba abathathu ababekwe icala. 
Bonke abantu bayababuka. Kwabanye, laba bantu babukeka 
bengababulali uqobo. Abanye bathi hhayi, ababukeki 
bengababulali laba bantu. Abanye bathi cha, yilo ofanele ukuba 
ngumbulali, laba abanye qha. 

Nango umlungu esukuma. Uthi laba abathathu babekwe 
icala lokubulala u-Arthur Trevelyan Jarvis, emzini wakhe 
ePlantation Road, Parkwold, Johannesburg, ngoLwesibili 
mhla ziyisiphohlongo ku-October 1946, emini yantambama. 
Owokuqala ngu-Absalom Khumalo. Owesibili nguMatthew 
Khumalo. Owesithathu nguJohannes Pafuri. Kuthiwa mabasho 

 



ukuthi bayavuma noma bayaphika yini ukuthi banecala. 
Owokuqala uthi ngempela ngabulala, kodwa kwaba yingozi, 
ngangingaqondile ukubulala. Owesibili uthi ngiyaphika ukuthi 
nginecala. Nowesithathu naye usho njalo. Kukhulunywa 
ngesiNgisi kuhunyushwe ngesiZulu ukuze laba ababekwe icala 
bezwe kahle. UPafuri lona naye uyasazi isiZulu. 

ukuthi bayavuma noma bayaphika yini ukuthi banecala. 
Owokuqala uthi ngempela ngabulala, kodwa kwaba yingozi, 
ngangingaqondile ukubulala. Owesibili uthi ngiyaphika ukuthi 
nginecala. Nowesithathu naye usho njalo. Kukhulunywa 
ngesiNgisi kuhunyushwe ngesiZulu ukuze laba ababekwe icala 
bezwe kahle. UPafuri lona naye uyasazi isiZulu. 

Umshushisi athemeleze-ke isikhathi eside enekela inkantolo 
icala lonke njengoba linjalo. U-Absalom Khumalo akanyakazi, 
uthule cwaka. Laba abanye babukeka bemangele kakhulu nxa 
bezwa konke lokhu okuthiwa bakwenzile. 

“Senilwenzile lolu zungu nanquma lolu suku, umhla 
wesiphohlongo ku-October?” 

“Yebo.” 

“Yini eyabangela ukuba niqoke lolu suku?” 

“UJohannes wathi kuyobe kungekho muntu ekhaya.” 

“Yena lo Johannes Pafuri?” 

“Yena lo esibekwe naye icala.” 

“Nakhetha lesi sikhathi sikaphasi-wani?” 

“Yebo” 

“Sasingesibi yini le sikhathi enasiqoka? Abelungu bayabuya 
bazokudla ngale sikhathi.” 

Akukho mpendulo. 

“Nasikhethelani lesi sikhathi?” 

 


“Sakhethwa nguJohannes, wathi usitshelwe yizwi.” 

“Izwi lani?” 

“Angazi.” 

“Izwi likaSathane?” 

Akukho mpendulo. 

“Nobathathu nase niya kulo muzi, emnyango ongemuva?” 

“Yebo.” 

“Wena nalaba ababili okanye nabo?” 

“Mina nabo laba ababili.” 

“Kwase?” 

“Sase sibopha amaduku ebusweni sivala imilomo.” 

“Kwase?” 

“Sase singena ekhishini.” 

“Kwakukhona bani ekhishini?” 

“Isisebenzi sakhona.” 

“URichard Mpiring?” 

“Angilazi igama lakhe.” 

“Nguye lona?” 

“Yebo nguye” 

“Kwase-ke? Tshela inkantolo okwenzeka.” 

“Wethuka lo muntu ebona ivolovolo lami. Wahlehlela emuva. 
Wathi nifunani? UJohannes wathi sifuna izingubo nemali. 
Lo muntu wathi anikwazi ukuyenza leyo nto. UJohannes 
wathi, ufuna ukufa yini? Wesaba lo muntu, akaze aphendula. 
Wathi uJohannes, ngiye ngithande abantu bathuthumele 
uma ngikhuluma. Waphinda futhi wathi, ufuna ukufa? Akaze 
aphendula lo muntu. Uthe ethatha lo muntu wayememeza ethi 
Mnumzane! Mnumzane! UJohannes wagalela ekhanda ngensimbi 
ayeyiphethe.” 

 



“Wamshaya kangaki?” 
“Kanye.” 
“Wabuye wamemeza futhi lo muntu?” 
“Cha, akabuyanga wakhuluma.” 
“Nase nenza njani?” 
“Cha, sathula. UJohannes wathi masithule.” 
“Nanenzani? Nanilalele?” 
“Sasilalele.” 
“Nezwani?” 
“Lutho.” 
“Lalikuphi ivolovolo lakho?” 
“Esandleni.” 
“Kwase” 
“Kwase kuqhamuka umlungu ephaseji.” 
“Kwase?” 
“Ngethuka, ngadubula.” 
“Kwase.” 
Wabheka phansi umfana wathi, “Wawela phansi umlungu.” 
“Kwase?” 
“UJohannes wathi asibalekeni masinyane. Sase siyabaleka 


njalo.” 

“Naqonda esangweni elingemuva?” 

“Yebo.” 

“Neqa umgwaqo nangena ehlathini?” 

“Yebo.” 

“Nanilokhu nindawonye?” 

“Cha, ngahamba ngedwa mina.” 

“Naze nabuye nabonanaphi futhi nalaba?” 

 


“KwaBaby Mkhize” 

IJaji laphonsa igama. “Kancane nje Mshushisi. 
Ngisenemibuzwana engifuna ukuyibuza kummangalelwa lona 

wokuqala…” 

“Njengokubona kwayo iNkosi,” kusho uMshushisi. 

“Wawuliphatheleni ivolovolo leli?” 

“Ngangiyokwethusa ngalo isisebenzi sakulo muzi.” 

“Uliphatheleni nje nempela ivolovolo?” 

Wathula umfana. 

“Phendula umbuzo wami.” 

“Bathi angiliphathe.” 

“Kwasho bani?” 

“Cha, bathi iGoli yindawo enezingozi eziningi.” 

“Watshelwa ngubani?” 

Wathula umfana. 

“Usho ukuthi watshelwa ngabanye abagqekezi namasela?” 

“Cha, angisho njalo.” 

“Watshelwa ngubani pho?” 

“Angisakhumbuli. Kwakukhulunywa nje kwenye indawo nami 

ngangikhona.” 

“Usho ukuthi nanihlezi nje, kwase kusuka omunye ethi 
kufanele umuntu aphathe ivolovolo lapha eGoli ngoba yindawo 

yezingozi?” 

“Yebo.” 

“Wawukwazi ukuthi ivolovolo leli lihlohliwe?” 

“Yebo ngangazi.” 

“Uma leli volovolo kungelokwethusa nje, ulihlohlelani?” 

Nya impendulo. 

“Okusobala ukuthi wawuqonde ukudubula?” 

 



“Cha ngangingaqonde kudubula muntu ongenzanga lutho. 
Ngangiyodubula ongidubulayo kuphela.” 

“Cha ngangingaqonde kudubula muntu ongenzanga lutho. 
Ngangiyodubula ongidubulayo kuphela.” 

“Cha, anginakulidubula iphoyisa.” 

Lake lathula iJaji, kwathi cwaka enkantolo. Lase liqhubeka 
lithi, “Lo mlungu owamdubula-ke yena wayekwenzeni?” 

Wabheka phansi futhi umfana, wakhulumela phansi wathi, 
“Ngangesaba, ngangesaba. Ngangingaqondile ukumdubula.” 

“Walithathaphi ivolovolo?” 

“Ngalithenga kumuntu.” 

“Kuphi?” 

“E-Alexandra.” 

“Ngubani yena lo muntu?” 

“Angilazi igama lakhe.” 

“Uhlalaphi?” 

“Angimazi lapho ehlala khona.” 

“Ungamthola kodwa?” 

“Ngingalinga.” 

“Walithenga lihlohliwe yini leli volovolo?” 

“Lalinezinhlamvu ezimbili.” 

“Kwakukhona izinhlamvu ezingaki mhla niya kulo muzi?” 

“Eyodwa.” 

“Yashonaphi enye.” 

“Ngake ngaya ehlathini emagqumeni angale kwase-Alexandra 
ngadubula khona.” 

“Wawudubulani?” 

“Isihlahla.” 

“Wasinemba?” 

 


“Yebo.” 
“Wawusubona ukuthi sewuyakwazi ukudubula ngevolovolo?” 
“Yebo.” 
“Owayephethe insimbi ngubani?” 
“NguJohannes.” 
“Wawazi ukuthi uyiphethe le nsimbi?” 
“Yebo.” 
“Wawukwazi nokuthi yinto eyingozi, engambulala umuntu?” 
Izwi lomfana lathi ukuphakama kancane. “Sasingaqondile 


ukushaya nokubulala ngayo. Sasiqonde ukwethusa nje kuphela.” 
“Ingani lalikhona ivolovolo lokwethusa?” 
“Wathi uJohannes uzoyiphatha nensimbi le ngoba ibusisiwe.” 
“Wathi ibusisiwe?” 
“Washo njalo.” 
“Wayethi ibusiswe nguMfundisi?” 
“Angazi.” 
“Awubuzanga?” 
“Cha, angibuzanga.” 
“Uyihlo nguMfundisi?” 
Wabheka phansi futhi umfana, waphendula ngezwi eliphansi 

wathi, “Yebo.” 
“Wayengayibusisa yena insimbi nje?” 
“Cha.” 
“Awushongo kuJohannes ukuthi angayithathi le nsimbi?” 
“Cha.” 
“Awubuzanga nokuthi ingabusiswa kanjani into enje?” 
“Cha.” 
“Qhuba Mshushisi.” 

 



“Uma-ke laba ababili bethi eyokubulala ayizange nje nempela 
ixoxwe kwaBaby Mkhize, bakhuluma amanga?” 

“Uma-ke laba ababili bethi eyokubulala ayizange nje nempela 
ixoxwe kwaBaby Mkhize, bakhuluma amanga?” 

“Uma uBaby ethi eyokubulala ayizange ixoxwe ekhona yena 
uqamba amanga?” 

“Yebo, uyaphosisa. Wayesaba, wathi masihambe emzini wakhe 
singabuye siphinde silubhade khona.” 

“Nahamba kanye kanye?” 

“Cha, ngahamba kuqala mina.” 

“Wayaphi?” 

“Ngaya ehlathini.” 

“Wafike wenzani ehlathini?” 

“Ngambela ivolovolo.” 

“Yilo leli elilapha phambi kwethu?” 

Wanikezwa lona ivolovolo, walithatha walibhekabheka 
wayesethi yilo. 

“Latholwa kanjani?” 

“Ngawatshela amaphoyisa lapho likhona.” 

“Wase wenzani ngemuva kokubulala?” 

“Ngathandaza khona lapho.” 

UMshushisi kwangathi uyethuka yila magama 
abengawalindele, kodwa iJaji lathi, “Wathandaza wathini?” 

“Ngacela uthethelelo.” 

“Wathini futhi?” 

“Akukho lutho futhi olunye engalusho.” 

“Ngelanga lesibili wabuye wahamba phansi waqonda eGoli?” 

“Yebo.” 

 0 


“Wahamba nabantu ababedube amabhasi?” 
“Yebo.” 
“Babesakhuluma ngayo le ndaba yokubulawa komlungu?” 
“Yebo. Abanye bathi kuthiwa amaphoyisa asewutholile 


umkhondo.” 

“Kwase?” 

“Ngesaba.” 

“Wase wenze njani?” 

“Ngaya eGermiston ngalobo busuku.” 

“Wenzani emini ngalelo langa? Wacasha futhi?” 

“Cha, ngathenga iyembe, ngalokhu ngehla ngenyuka nayo 

impahla le.” 

“Wawukwenzelani lokho?” 

“Ngangenzela yikhona kuzoba sengathi ngiyasebenza; 

ngithunyiwe.” 

“Kukhona futhi okunye owakwenza?” 

“Cha, akukho.” 

“Wawusuya eGermiston? Kuphi?” 

“KwaJoseph Bhengu, e-12 Mason Street, Elokishini.” 

“Kwase?” 

“Ngithe ngilapho afika amaphoyisa.” 

“Kwase?” 

“Angibuza ukuthi yimi u-Absalom Khumalo? Ngavuma, 
nginovalo. Ngangiqonde ukuyozinikela emaphoyiseni ngalo 
lelo langa. Ngokufika kwamaphoyisa, ngabona ukuthi ngenze 
ubuwula ngokungayi.” 

“Akubamba yini amaphoyisa?” 

“Cha, angibuza ukuthi angamtholaphi uJohannes. 
Ngathi mina angazi, kodwa akusiye uJohannes owabulala 

 



umlungu, yimina. UJohannes washaya isisebenzi. Ngawatshela 
nokuthi uMatthew wayekhona naye. Ngawatshela nokuthi 
ngizowakhombisa lapho ngilifihle khona ivolovolo. Ngawatshela 
nokuthi ngase nginqumile ukuba ngizinikele ngalo lelo langa, 
kodwa ubuwula bokwesaba bangivimbela.” 

umlungu, yimina. UJohannes washaya isisebenzi. Ngawatshela 
nokuthi uMatthew wayekhona naye. Ngawatshela nokuthi 
ngizowakhombisa lapho ngilifihle khona ivolovolo. Ngawatshela 
nokuthi ngase nginqumile ukuba ngizinikele ngalo lelo langa, 
kodwa ubuwula bokwesaba bangivimbela.” 

“Angilazi igama lakhe.” 

“Yiwo amagama akho lawa owawakhuluma?” 

Amaphepha adluliselwa kumfana. Wawabheka wathi, “Yebo 
yiso isitatimende lesi.” 

“Konke okulotshwe lapha kuliqiniso?” 

“Konke kuliqiniso.” 

“Akukho okungesilo iqiniso, okungamanga?” 

“Akukho manga neze. Ngenza isifungo enhliziyweni yami 
ngathi angisekubuye ngiwaqambe futhi amanga ngisaphila 
emhlabeni, akukho bubi futhi engiyobuye ngibenze.” 

“Usho ukuthi waphenduka?” 

“Yebo ngaphenduka.” 

“Ngoba usenkathazweni?” 

“Yebo ngoba ngangisenkathazweni.” 

“Asikho esinye isizathu esakwenza uphenduke?” 

“Cha asikho.” 

Basukuma bama ngezinyawo abantu lapho iJaji liphuma 
namasekela alo. Base bephuma enkantolo abelungu ngowabo 
umnyango, nabansundu ngowabo umnyango njengesiko. 

UKhumalo noMsimanga noGertie nomkaDithebe baphuma 
belandelana. Bezwa abantu bethi, nanguya uyise womlungu 
obulewe. UKhumalo wambheka lo mlungu, wabona ukuthi 

 


baqinisile. Nguye uyise womlungu obulewe lowaya, umlungu 
onepulazi emagqumeni engame iNdotsheni, umlungu ayeke 
ambone edlula ngasesontweni egibele ihhashi. Wathuthumela 
uKhumalo akabe esambheka. Angambheka kanjani nje nempela? 

6 

UJARVIS wake waphindela emzini wendodana yakhe futhi. 
Kwakuwubuwula ukungena ngasekhishini, wedlule lelo bala legazi 
phansi wenyuke izitebhisi eziya ekamelweni. Kodwa wahamba 
ngaleyo ndlela. Akayanga ekamelweni, waqonda esitadi lapho 
kwakugcwele khona izincwadi. Wabuye wazibuka izincwadi, 
wedlula eshalofini eligcwele izincwadi ngo-Abraham Lincoln, 
neshalofu eligcwele izincwadi ngeNyonyana, neshalofu eligcwele 
izincwadi zesiBhunu, neshalofu eligcwele izincwadi ngenkolo, 
nezobugebengu, nezinkondlo zikaShakespeare. Wabuka isithombe 
sikaKrestu ebethelwe, nesika-Abraham Lincoln neseminyezane 
ebusika. Wahlala etafuleni lapho kwakugcwele izimemo 
zezinhlobo ngezinhlobo. 

Wavula amadilowa etafula, wafica amakhawundi, namaphepha, 
nezimvalaphi, namapeni, namampensela, namasheke amadala. 
Kwakukhona futhi namanye amaphepha lapha ayebhalwe 
ngomshini ahlanganiswa ngobunono ngezipeleti. Kwakulotshwe 
ngezinto ezahlukeneyo. Wathatha elinye wafunda: 

“Kulukhuni ukuzalwa ube ngowaseNyonyana. Ungazalwa 
ube yiBhunu, noma iNgisi noma iKhaladi noma umZulu. 
Ungagibela, njengoba nami ngangigibela lapho ngisengumfana, 
ezintabeni eziluhlaza nasezigodini ezinkulu. Umuntu angabona, 
njengoba ngangiye ngibone ngisengumfana, izindawo zabantu 
kodwa abe engaboni lutho olwenzekayo khona. Umuntu 
angezwa, njengoba ngangiye ngizwe ngingumfana, ukuthi 
amaBhunu maningi kunamaNgisi eNyonyana kodwa ube ungazi 
lutho, ungaboni lutho. Umuntu angafunda, njengoba ngangiye 

 



ngifunde ngisengumfana, izincwadi ezincoma ubuhle bezwe 
lakithi, lapho ilanga lihlala lilokhu libalela njalo, ezwe efikelwa 
wukuziqhenya enhliziyweni, kodwa abe engazi lutho ngaleli zwe 
lakubo. Lapho umuntu esekhula, aqale ukubona ukuthi hhabe, 
kanti kukhona ezinye izinto ezikhona lapha ngaphandle kwelanga 
negolide namawolintshi. Kungaleso sikhathi lapho umuntu eqala 
ukufikelwa wuthando olujulileyo. 

ngifunde ngisengumfana, izincwadi ezincoma ubuhle bezwe 
lakithi, lapho ilanga lihlala lilokhu libalela njalo, ezwe efikelwa 
wukuziqhenya enhliziyweni, kodwa abe engazi lutho ngaleli zwe 
lakubo. Lapho umuntu esekhula, aqale ukubona ukuthi hhabe, 
kanti kukhona ezinye izinto ezikhona lapha ngaphandle kwelanga 
negolide namawolintshi. Kungaleso sikhathi lapho umuntu eqala 
ukufikelwa wuthando olujulileyo. 

Kwammangalisa kakhulu lokhu uJarvis, futhi kwamzwisa 
ubuhlungu. Wawabeka phansi la maphepha. Kwaba sengathi 
ufikelwa yisifudumezi solaka. Kepha wasula amehlo ngezandla, 
walixosha lelo gwebu lentukuthelo. Wayethuthumela, esehluleka 
nokufunda. Wasukuma wathwala isigqoko sakhe wehla 
ngezitebhisi waze wayofinyelela lapho kwakukhona ibala legazi. 
Iphoyisa lase lilindele ukumbingelela kodwa wabuye waphenduka, 
wenyuka ngezitebhisi, wabuye wahlala phansi lapho etafuleni. 
Wawathatha futhi amaphepha, wafunda waze wayophumela 
ngale. Amagama okugcina amthinta :


“Ngenxa yalokho ngizozinikela mina, nesikhathi sami, 
namandla ami, neziphiwo zami ukukhonza ilizwe lakithi. 
Munye kuphela umbuzo engizozibuza wona ukuthi ilungile 
yini leyo nto engiyenzayo. Angizukukwenza lokhu ngoba ngithi 
ngilunge kakhulu, kodwa ngoba impilo iyafinyela. Ngifuna 
lapho ngihamba emhlabeni, ngibe nenkanyezi engizoyilandela, 
ezongikhokhela, engezukungikhohlisa. Angizukukwenza 
lokhu ngoba ngithi ngithanda kakhulu abantu abansundu, 

 


ngizonda abelungu bakithi. Ngizokwenza ngoba angiyiboni 
enye indlela. Ngiyalahleka lapho ngizama ukuqhathanisa izinto. 
Ngiyalahleka lapho ngizama ukuphenya ukuthi ayinangozi 
yini into. Ngiyalahleka lapho ngilinga ukuthola ukuthi abantu 
bazovumelana yini nami – amaNgisi namaBhunu, namaJuda, 
nabaNsundu. Ngalokho-ke ngizolinga ukwenza kuphela lokho 
okulungile, ngikhulume iqiniso. 

“Angikwenzi lokhu ngoba ngithi ngiqotho, nginesibindi. 
Ngikwenza ngoba yiyona ndlela kuphela engingaphelisa ngayo 
impi esemoyeni wami. Sengehlulekile ukuzahlukanisa phakathi, 
inxenye yami iphokophele izinto eziphakemeyo kodwa enye 
isalele emuva. Angithandi ukuphila ngaleyo ndlela. Kungcono 
ngife kunokuphila ngaleyo ndlela. Ngiyayiqondisisa manje 
ingqondo yalabo abafela iqiniso njengoba belibona, kungesikho 
ukuthi bacabanga ukuthi kuyisimangaliso yini ukufa noma 
wubuqhawe yini. Babona nje ukuthi kungcono bafe kunokuba 
baphile. Okungiqinisayo ngaphakathi nami akusikhona okwami. 
Kuthi mangenze okulungileyo kuphela noma kulukhuni 
kangakanani. Inhlanhla yami inkulu ngokumangalisayo ngoba 
nomkami ucabangisa okwami. Umkami ulingile ukunqoba 
ukwesaba kwakhe nenzondo yakhe. Lokhu kwenza kube 
lula kimina ukuba ngizinikele ngalolu hlobo. Abantabami 
basebancane kakhulu, abanakuziqonda lezi zinto. Kungaba 
buhlungu kakhulu uma kungathi lapho sebekhulile bangizonde, 
bangesabe, noma bacabange ukuthi ngathengisa ngezinto esithi 
ngumcebo wethu. Kungasithokozisa ngokuphindaphindiwe 
uma bangakhula bacabangise okwethu. Singakubonga kakhulu 
lokho. Kodwa ukuthi abantwana bayothini akunawukuze kube 
wumgoqo lokho, kuvimbele ukuba kwenziwe lokho okulungileyo 
njengokubona kwethu.” 

Wahlala phansi isikhathi eside uJarvis ebhema. Akabange 
esafunda futhi. Wawaphindisela amaphepha lapho ewakhiphe 
khona, wavala. Wahlala lapho laze lacima ipipi lakhe. Eseqedile 

 



wathwala isigqoko sakhe, wehla ngezitebhisi. Waphenduka 
wayophuma ngomnyango ongaphambili. Akusikho ukuthi 
wayesaba lelo bala legazi phansi, cha. Wayengasafuni nje 
ukuphuma ngemuva. 

wathwala isigqoko sakhe, wehla ngezitebhisi. Waphenduka 
wayophuma ngomnyango ongaphambili. Akusikho ukuthi 
wayesaba lelo bala legazi phansi, cha. Wayengasafuni nje 
ukuphuma ngemuva. 

7 

OMUNYE umshana kaMargaret Jarvis ayemthanda kakhulu, 
uBarbara Smith, wayendele eSprings. Kuthe mhla lingezungena 
icala, uJarvis nomkakhe bavakashela khona. UJarvis wabona 
ukuthi kungahle kumsize lokhu umkakhe ngoba ukufa 
kwendodana yakhe kwakumlimaze kakhulu. Laba besifazane 
babexoxa ngabantu baseXobho, naseLufafa naseMzimkhulu. 
Wabashiya waziyela engadini ngoba wayengumuntu wenhlabathi. 
Ngemva kwesikhashana bathi basaya edolobheni. Yena wathi 
uzosala ekhaya azifundele iphepha. 

Uthe esafunda iphepha, kwezwakala ukunqonqotha emnyango 
wasekhishini. Waya khona, wafica uMfundisi onsundu emi. 
Wayesemdala, izingubo zakhe lezi ezimnyama ziphuphile, 
ukhololo sewaphenduka waba bomvana. Wethula isigqoko sakhe 
kwavela izinwele ezimpunga. Kwangathi wethukile kakhulu; 
wayethuthumela. 

“Sawubona Mfundisi,” kusho uJarvis ngesiZulu. Sasiphuma 
ngamakhala phela. 

Waphendula uMfundisi ngezwi elivevezelayo wathi, 
“Mnumzane!” Washo wahlala phansi ezitebhisini sengathi 

 


ngumuntu ogulayo noma olambile. Kwammangalisa lokhu 
uJarvis. Waqonda uJarvis ukuthi akusikho ukuthi uyameyisa 
ngokwenze nje. Wayebonakala ukuthi ungumuntu ozithobile. 
UJarvis wayesehla ezitebhisini wathi, “Uyagula yini Mfundisi?” 
Kodwa ixhegu alaze laphendula. Labe lilokhu lithuthumela, 
libheke phansi. UJarvis akakwazanga ukububona ubuso balo. 

“Uyagula yini Mfundisi?” 

“Kuzolunga khona manje Mnumzane.” 

“Ngikuphe amanzi? Noma ukudla? Ulambile yini? 

“Cha, Mnumzane, kuzolunga.” 

UJarvis wama wathula kodwa ixhegu alisheshanga ukulunga. 
Labe lilokhu lithuthumela libheke phansi. Akulula ukulindisa 
umlungu kodwa uJarvis walinda ngoba ixhegu lalibonakala 
ukuthi libuthaka. Lazama ukusukuma livinyelela ngenduku 
yalo, kodwa induku yashelela yaphunyuka yaye yawela laphaya. 
Wayicosha uJarvis wayinikeza ixhegu, kodwa ikhehla layibeka 
phansi kanye nesigqoko. Lalinga ukusukuma libambelele 
ezitebhisini zasekhishini. Kodwa lehluleka okokuqala, lahlala 
phansi lithuthumela. Ngabe uJarvis walisiza waliphakamisa, 
kodwa-ke akulula lokho, akufani nokucosha induku. Ikhehla 
labuye labambelela ezitebhisini lasukuma. Laphakamisa ubuso 
balo labheka uJarvis. UJarvis wabona ukuthi ukukhathazeka 
okwakulotshwe kulobo buso kwakungesikho okubangwa ukugula 
nendlala. UJarvis wakhothama, wacosha induku nesigqoko. 
Wasibamba ngokucophelela isigqoko ngoba sase sisidala, 
singcolile. Wanikeza uMfundisi. 

“Ngiyabonga Mnumzane.” 

“Kodwa awuguli Mfundisi?” 

“Sekulungile Mnumzane.” 

“Pho ukhala ngani Mfundisi?” 

Ixhegu labuye layibeka phansi induku nesigqoko, lahosha 

 



isikhwama salo ekhukhwini elingaphakathi ebhantshini 
eliphuphile. Izandla zazithuthumela. Amaphepha aqathakela 
phansi. 

isikhwama salo ekhukhwini elingaphakathi ebhantshini 
eliphuphile. Izandla zazithuthumela. Amaphepha aqathakela 
phansi. 

Wakhothama ecosha amaphepha, kwathi ngenxa yobudala 
bakhe, waguqa ngamadolo. Kwakungamaphepha amadala, 
angcolile. Athi lapho ethi ucosha amanye, bese kubuye kuqathaka 
nalana abesewacoshile, nesikhwama sawa naso. Uyaqhaqhazela 
sonke le sikhathi. UJarvis wangaqonda noma amhawukele noma 

acasuke yini. Wama wathula ebuka. 

“Ngiyaxolisa kakhulu ngokukubambezela kwami Mnumzane.” 

“Cha, akunani Mfundisi.” 

Waze waqeda ukuqoqa amaphepha, wawabuyisela 

esikhwameni, kwasala laba linye. Wayeselinikeza uJarvis. Kulona 
kwakulotshwe igama nekheli lalo munzi ababekuwo. 

“Kukhona lapha Mfundisi.” 

“Ngacelwa ukuba ngize lapha, Mnumzane. Kukhona indoda 
yakwaSibeko eNdotsheni...” 

“ENdotsheni? Ngiyazi eNdotsheni. Ngivela khona.” 

“Le ndoda yayinentombazana yayo eyayisebenzela umlungu, 
uSmith, eXobho.” 

“Ngiyezwa.” 

“Kuthe lapho indodakazi kaSmith isiyenda, yagana lo mlungu 
olotshwe lapha ephepheni.” 

“Kunjalo.” 

“Base bezohlala lapha eSprings, bakhuphuka nentombazana 
kaSibeko. Manje sekuphele unyaka uSibeko engezwa lutho 
ngomntanakhe. Manje ngicelwe ukuba kengizokuzwa ngale 
ntombazana.” 

UJarvis wangena endlini wabuya nomfana osebenza khona. 

 


“Buza kulo.” Wayesephenduka yena eqonda endlini. Kodwa uthe 
lapho esesendlini, kwathi qatha emqondweni wakhe ukuthi, 
hhabe, leli khehla nguye kanye uMfundisi waseNdotsheni. 
Wayesephuma futhi. 

“Sewukutholile okufunayo Mfundisi?” 

“Lo mfana akayazi le ntombazana Mnumzane. Uthi yena ufike 
ingasekho.” 

“Inkosikazi yalapha ekhaya, indodakazi kaSmith, ayikho. 
Kodwa izobuya khona manje. Ungake ulinde uma uthanda.” 

UJarvis wayesethi umfana akaphindele emsebenzini wakhe. 
Esehambile wathi, “Ngiyakwazi Mfundisi.” 

Usizi olwalusebusweni bexhegu lwamzwisa ubuhlungu 
uJarvis. Wathi, “Hlala phansi Mfundisi.” Lapho ehlezi phansi 
wayenokubheka phansi, angambheki uJarvis naye angabuboni 
lobu buso ngoba kwakungemnandi ukubuka leli khehla. Lahlala 
phansi ixhegu. UJarvis wayesethi kulo, kodwa engalibhekile, 
“Kukhona okukhona phakathi kwethu Mfundisi, kodwa 

angikuqondi ukuthi kuyini. 

“Mnumzane” 

“Kusobala ukuthi uyangesaba, kodwa angazi ukuthi 

ungesabani. Akukho lutho ofanele ulwesabe kimi.” 

“Uqinisile Mnumzane, awazi.” 

“Angazi, kodwa ngiyafisa ukwazi.” 

“Angazi noma ngingakutshela yini Mnumzane.” 

“Kufanele ungitshele Mfundisi. Yinto enzima yini?” 

“Inzima kakhulu Mnumzane. Ngingaka nje, angikaze 

ngihlangabezane nobunzima obungangayo.” 

Waphakamisa ubuso bakhe obabugcwele ubuhlungu nosizi 
olungummangaliso. Wathi uJarvis, “Ngitshele, kuzoba ngcono 
uma usungitshelile.” 

 



“Anginaso isibindi sokukutshela Mnumzane. Ngiyesaba.” 

“Anginaso isibindi sokukutshela Mnumzane. Ngiyesaba.” 

“Mnumzane, le nto ewubunzima obungaka phezu kwami, 
nakuwe ingubunzima ongakaze uhlangabezane nabo.” 

UJarvis wambuka edidekile. Kwaba sengathi umqondo 
uyabuya. “Yinye kuphela into eyilobo bunzima obushoyo. Kodwa 

angiqondisisi ukuthi uqondeni.” 

“Yindodana yami eyabulala indodana yakho.” 

Bathula bathi cwaka. UJarvis wasuka waqonda ezihlahleni 
engadini. Wama othangweni, wabuka izinkalo, amehlo aze ayofika 
ezindundumeni ezimhlophe ezifana nezintaba. Uthe ephenduka, 
walibona ixhegu selisukumile, liphethe isigqoko ngesandla, 
ngesinye liphethe induku. Laligebise ikhanda, amehlo elokhu ethe 
mbe emhlabathini. Waya kulo. 

“Sengizwile. Sengiyaqonda manje le nto ebengingayiqondi. 
Akukho ntukuthelo enhliziyweni yami.” 

“Mnumzane.” 

“Isibuyile inkosikazi yalapha ekhaya, indodakazi kaSmith. 
Usafuna ukuyibona?” 

“Yiyonanto ebengiyizele lapha Mnumzane.” 

“Ngiyezwa. Washaywa wuvalo lapho ubona mina. Awuzange 
ucabange ukuthi ungangifica lapha. Pho, ungaze kanjani?” 

“Ngike ngikubone eNdotsheni wedlula ngasesontweni 
ugibele.” 

UJarvis wathi ukulalela umsindo owawuqhamuka ngasendlini. 
Wayesekhulumela phansi ethi, “Mhlawumbe nomfana wawuke 
umbone. Naye wayeke adlule eNdotsheni egibele. Wayethanda 
ukuphatha izibhamu zokhuni, azigaxe ebhandeni njengesiko 
labafana.” 

 0 


Ubuso bomuntu omdala babulokhu bunyakaza. Wabe elokhu 
ebheke phansi. UJarvis wabona izinyembezi ziqathakela phansi. 
Naye wathinteka kakhulu, wafikelwa yizinyembezi. Kodwa 
akazanga ukuthi le ngxoxo angayiphelisa kanjani masinyane. 

“Ngiyakhumbula Mnumzane. Wayengumfanyana 
ophapheme.” 

“Yebo wayephapheme.” 

“Mnumzane angazi ukuthi ngingathini. Inhliziyo yami 
ikuzwela ubuhlungu obujulileyo wena nenkosikazi, nomalokazana 
wakwakho nabazukulu.” 

“Ngiyezwa, ngiyezwa,” kuphendula uJarvis. “Ngizokubizela 
inkosikazi yalapha ekhaya.” 

Wangena endlini, wabuya nayo. Wayesethi, “Leli khehla 
lizobuza ngendodakazi kaSibeko eyayikusebenzela eXobho. 
Sekuphele isikhathi eside kakhulu bengasezwa lutho ngayo.” 

“Ngamxosha,” kuphendula indodakazi kaSmith. “Waqala 
kahle kakhulu, ngamethembisa noyise ukuthi ngiyombheka. 
Kodwa wayeseqala imikhuba emibi, waphisa utshwala khona 
lapha ejalidini lami. Wabanjwa, waboshwa inyanga. Ngangingebe 
ngisamthatha esevela ejele. ” 

“Awumazi lapho ekhona?” kubuza uJarvis. 

“Angimazi, futhi kunjalo nje angikhathali,” kuphendula 
indodakazi kaSmith. 

UJarvis wayesetshela uKhumalo ukuthi indodakazi kaSmith 
ithi ayimazi lapho ekhona. Akaze akusho kodwa ukuthi ithi 

ayinandaba. 

“Ngiyabonga,” kusho uKhumalo. “Sala kahle Mnumzane.” 

Wathwala isigqoko sakhe, wahamba ehla ngendledlana eqonde 
esangweni elingemuva njengesiko. Indodakazi kaSmith yangena 
endlini, uJarvis walilandela kancane ikhehla sengathi akalandeli 
lona. Laphuma ikhehla esangweni, lavala. Lithe lapho liphenduka 

 



livala isango, labona ukuthi uJarvis ubelilandela. UKhumalo 
wathi ukukhothama. 

livala isango, labona ukuthi uJarvis ubelilandela. UKhumalo 
wathi ukukhothama. 

“Sala kahle Mnumzane,” lasho ikhehla lethula isigqoko; labuye 
lasithwala futhi. 

Lahamba kancane lewusa umgwaqo liqonde esiteshini. 
UJarvis wama walibuka laze layosithela. Uthe lapho ephenduka 
esephinda emuva endlini, wabona umkakhe eza kuye. Wafikelwa 
wubuhlungu enhliziyweni lapho ebona umkakhe naye esehambisa 
okwesalukazi. 

Waqonda kumkakhe, wafike wamgaxa ngengalo. 

“Ukhathazwe yini kangaka James? Ubukhathazwe yini kangaka 
ngesikhathi ungena endlini?” 

“Yinto eqhamuka esikhathini esedlule. Uyazi nawe ukuthi ifika 
nje umuntu engazelele. 

Kwamanelisa lokho umkakhe wathi, “Ngiyazi. Asihambe, 
ukudla sekulungile.” 

8 

NANTO izwi likafeleba libhonga. Kugcwele amaphoyisa 
amnyama namhlophe. Kuyamkhukhumeza lokhu ukukhuluma 
kukhona amaphoyisa, nokukhuluma kubantu abaningi kangaka. 

Bakhona abanyakaziswa yilo nje ilizwi. Bakhona 
nabakhumbula mhla beqala ukulizwa lelo lizwi elangena sengathi 
wumbane. Linomlingo leli lizwi, liyesabeka, sengathi i-Afrika 
uqobo lwayo ikulelo lizwi. Lifana nelebhubesi libhodla, yizulu 
liduma. 

UDubula noTomlinson balalele, bayameya umnikazilo, 
kodwa bayalihawukela lelo lizwi lakhe. Yizwi leli elinganyakazisa 
izinkulungwane, kodwa umninilo akamqondo, akanasibindi. 

 


Namaphoyisa alizwa leli lizwi, elinye lathi kwelinye, uyingozi 
lo muntu. Liphendule leli elinye lithi, akumsebenzi wami lowo 
ukucabangana nalezo zinto. 

Uthi uJohn Khumalo, “Asiceli izinto esingenakuzinikwa. Sicela 
kuphela eyethu inxenye yalezi zinto esizijulukelayo. Kutholwe 
igolide elisha. Umcebo waleli zwe wandile. Sithi nathi make 
sithole inxenye yethu. Leli golide alikwazi ukuphuma emathunjini 
omhlaba uma lingambiwanga yithina. Angisho ukuthi ngelethu. 
Kuphela ngithi nathi masithole inxenye engeyethu. Yigolide 
labantu bonke, abamhlophe, nabansundu, namaKhaladi 
namaNdiya. Kodwa lizoyaphi lonke leli golide?” 

Lapho izwi likafeleba selingqongqa esifubeni. Bayanyakaza 
abantu. Amaphoyisa athanda ukwexwaya ngaphandle 
kwalawo ayengaqali ukuyizwa le nkulumo. Amaphoyisa 
amadala ayesekwazi ukuthi lo Khumalo useqedile-ke njalo 
ngakho ukubhavumula lokho. Leli zwi lingadala umonakalo 
omkhulu. Kepha umnikazilo uyesaba. Kwaya ngokuya kuphela 
ukubhavumula. 

Waqhubeka futhi, “Siphi isiphosiso uma sicela ukuba 
sandiselwe imali? Yini nje esiyiholayo? Sifuna inxenye 
yethu kuphela eyanele ukuba bangalambi abafazi bethu 
nabantwana bethu. Ayanele imali esiyinikwayo. NeKhomishani 
eyayenganyelwe nguLansdown yakusho lokho ukuthi asiyitholi 
imali eyanele.” 

Labuye labhavumula futhi izwi, banyakaza abantu. “Siyakwazi 
ukuthi ayanele imali esiyitholayo. Sifuna nje lezo zinto ezilwelwa 
yizisebenzi kuwo wonke amazwe, amaholo afanele amandla ethu. 
Sifuna ukuba sondle imizi yethu ngendlela efanele. 

Bathi uma kwenyuswa amaholo izinkomponi zingavalwa. 
Kanti pho yini usizo lwalezi nkomponi? Izinkomponi 
zisebenzelani uma kanti zichuma ngoba kuphundlwe thina? 
Kuthiwa zicebisa ilizwe. Thina usenzelani lowo mcebo? 

 



Okuwukuthi yithina esifanele ukucindezelwa yikhona abanye 
bezoceba?” 

Okuwukuthi yithina esifanele ukucindezelwa yikhona abanye 
bezoceba?” 

“Ngiyakutshela uyingozi lo muntu,” kusho elinye iphoyisa. 

“Sengiyakholwa, ngizizwele. Kodwa akavalelwa ngani yena lo 

muntu?” 

“Engabe uthi akadutshulwa ngani,” kusho elokuqala. 

“Uqinisile, adutshulwe,” sekuvuma elesibili. 

“UHulumeni udlala ngomlilo lapha.” 

“Ngempela.” 

“Esikucelayo wukuba siphathwe ngokufana sonke. Sithi 
ake sithole imali kulezi zinkomponi ezinomcebo ongaka. 
Izinkomponi azilutho ngaphandle kwezikhwepha zethu. Sike 
sayeka ukusebenza zingafa nya izinkomponi. Ngithi mina 
kungcono siyeke ukusebenza kunokusebenzela lolu bala. 

Angisezukunibambezela, selishonile, kanti kusekhona 
nomunye futhi osazokhuluma. Azonihlupha amaphoyisa uma 
ningafinyeleli emakhaya ngesikhathi. Kimina akusho lutho 
lokho, kodwa masicabangele labo abaphatha amapasi, kunjalo 
nje, asifuni ukuhlupha amaphoyisa. Ngithi nje kuyilungelo 
lawo wonke umuntu ukuba abize imali ayifunayo ngomsebenzi 
wakhe. Le mpi eqeda kulwa yayilwela yona leyo nkululeko. 
Amasotsha amaningi ansundu angena empini eyolwela leyo 
nkululeko. Masibize imali efanele ngesithukuthuku sethu. 
Uma esibasebenzelayo bengafuni ukukhona le mali esiyifunayo, 

 


kungcono ufe lowo msebenzi. Imisebenzi mayingamiswa ngokuba 
kubulawe thina.” 

Wahlala phansi uJohn Khumalo. Abantu bashaya izandla, 
bahlokoma. Abazi lutho laba abantu. Abazi ukuthi mandla khona 
ekukhulumeni kuphela. 

“Usumzwile-ke?” kusho uMsimanga. 

UKhumalo wavuma ngekhanda. “Angikaze ngiyizwe into enje. 
Nami ngingumfowabo nje, benginjengomntwana.” 

“Unamandla,” kusho uMsimanga, “unamandla. Asinakuqonda 
ukuthi uNkulunkulu umnikelani umuntu amandla angaka. 
Ukuba lo muntu ngumshumayeli, ngabe lonke ilizwe 

liyamlandela.” 

“Angikaze ngiyizwe into enje,” kusho uKhumalo. 

“Mhlawumbe sifanele ukumbonga uNkulunkulu ukuthi lo 
mfowenu ungumuntu ongeqotho. Ukuba ungumuntu oqotho, 
leli zwe angalikhalakathisela emaweni, kuchitheke igazi. Wesaba 
ukulahlekelwa ngumcebo wakhe. Wesaba ukulahlekelwa 
ngamandla anawo. Kulukhuni ukuziqonda lezi zinto. Sihambe 
noma silalele uTomlinson?” 

“Ngiyathanda ukumuzwa naye.” 

“Masisondele-ke. Akucaci kahle ukukhuluma kwakhe.“ 

“Sihambe Mnu. Jarvis?” 

“Asihambe John.” 

“Uthini-ke Mnu. Jarvis?” 

“Akuyona into enginendaba nayo mina le,” kusho uJarvis. 

“Cha, bengingaqonde lokho. Bengisho ukuthi uyabona yini 

ukuthi kukhona okwenzekayo? Awuboni kodwa?” 

“Angiyikhathalele mina le nto enje , John. Asiye eKilobho 
lenu.” 

 



Wathi uJohn ezicabangela, “Wukuguga. Uyesaba ukubhekana 
neqiniso. NoBaba kuphela nje.” 

Wathi uJohn ezicabangela, “Wukuguga. Uyesaba ukubhekana 
neqiniso. NoBaba kuphela nje.” 

“Asikwazi ukulibalekela iqiniso,” kuqhuba uJohn ezicabangela. 

Iphoyisa lakhulekela umaqhuzu oliphetheyo. 

“Sengilethe umbiko Mnumzane.” 

“Kuhambe kanjani Kapteni?” 

“Cha, akuvelanga nkathazo. Kodwa lo muntu, uKhumalo, 
uyingozi. Uyabanyakazisa abantu, athi lapho esemuka nabo abese 
ebuye ehoxa. Angiqondi okungenzeka uma singekho.” 

“Kusho ukuthi siyobe lokhu saba khona nje. Kuyisimanga 
ngoba imibiko iyafana sonke isikhathi. Kukhona lapho engedluli 
khona. Usho ukuthini uma uthi uyingozi?” 

“Yizwi lakhe Mnumzane. Angikaze ngilizwe izwi elinje. 
Lingena kubantu ubabone benyakaza bonke. Ngilizwile 
lingena kimi uqobo. Kuba sengathi uyayibona into eyenzekayo 
abesehoxa.” 

“Yigwala,” kusho inkosi yamaphoyisa. “Nakho lokhu kwezwi 
sengike ngakuzwa. Kufanele kengiyozizwela nami ngokwami 
ngelinye ilanga.” 

“Kodwa uthi abantu bazoteleka Mnumzane?” 

“Angazi nami, kodwa kungaba into embi kakhulu. Goduka 

manje.” 

“Sala kahle Mnumzane.” 

“Hamba kahle Harry.” 

Safika sedlula isiteleka. Sagcina ezinkomponi kuphela kanti 
kwakungathi nezisebenzi zasemafekthri zizoteleka. Kwenye 
inkomponi kwaze kwabizwa amaphoyisa ukuba aphoqe abantu 

 


bayosebenza. Kwaliwa nokuliwa, kwafa abantu abathathu. Kodwa 
sekuthule. 

9 

UMKADITHEBE noGertie bangena endlini, umkaDithebe 
wavala emnyango. 

“Ngilinge ngawo wonke amandla ami ukuba ngikuqonde 
kahle, Mntanami, kodwa ngiyehluleka.” 

“Ngoneni?” 

“Angishongo ukuthi wonile. Into nje awukuqondi ukuhambisa 
kwalo muzi, awubaqondi nabantu abahlala khona.” 

UGertie wama enyukubele. “Ngiyaqonda.” 

“Pho-ke Mntanami wenzelani ukuba ukhulume nabantu 
abanje?” 

“Bengingazi ukuthi abasibo abantu abahloniphekile.” 

“Kodwa wena awubezwa indlela abakhuluma ngayo? Nendlela 
abahleka ngayo?” 

“Bengingaqondi ukuthi akulungile.” 

“Angishongo ukuthi akulungile. Kanti wena awuqondile 
ukuzibutha yini?” 

“Ngiyalinga.” 

“Abantu abanjena abanakukusiza ngalutho.” 

“Ngiyezwa.” 

“Angifuni ukukuthethisa. Kodwa uyabona umfowenu, 
uMfundisi, uthwele ubunzima obukhulu. Akuswelekile ukuba 
kwethasiselwe obunye.” 

“Kunjalo.” 

“Musa-ke Mntanami ukwethasisela enhluphekweni yakhe.” 

“Ngiyojabula mhla ngaze ngasuka kule ndawo,” kusho uGertie 

 



kuhlengezela izinyembezi. Angiyiqondi into engifanele ukuyenza 
lapha.” 

kuhlengezela izinyembezi. Angiyiqondi into engifanele ukuyenza 
lapha.” 

“Yindawo,” kuphikelela uGertie. “Angikaze ngiyazi intokozo 
kuleli Goli. Ngiyojabula mhla ngaze ngahamba.” 

“Akusekude uhambe ngoba icala liyaphela ngomso. Kepha 
ngikhathazekile ngani noMfundisi.” 

“Akukho lutho okufanele silwesabe.” 

“Ngiyathokoza ukukuzwa usho njalo Mntanami. Angenqene 
lutho ngomntwana lona wentombazana. Uyahlonipha uzama 
ngakho konke ukuba amthokozise uMfundisi. Ufanele-ke ngoba 
uMfundisi lona umenzela izinto noyise angazange amenzele 
zona.” 

“Kepha lokhu naye uyazikhuluma izinto ezingaye ngandlela?” 

“Angiyona impumputhe Mntanami. Uyakhuzeka lo mntwana. 
Asiluyeke lolu daba; kukhona ozayo.” 

Kwezwakala ukunqonqotha emnyango. Kwakukhona inyathi 
nje yenkosikazi iphefumulela phezulu. “Kukhona into embi 
ebikwayo ephepheni. Ngithe ake ngizonikhombisa.” 

Walibeka phezu kwetafula iphepha, wakhombisa laba 
abanye besifazane lapho kwakuthi: OMUNYE OBULEWE 
EDOLOBHENI. UMLUNGU UDUTSHULWE 
NGUMGQEKEZI ONSUNDU. 

“Kwaze kwakubi ukuba le nto yenzeke ngalesi sikhathi,” kusho 
le nkosikazi, “lapho nje sekuphela leli cala.” 

Wayazi konke ngecala ngoba wayeyahambe nomkaDithebe 

uma eya ecaleni. 

“Uqinisile,” kusho umkaDithebe. 

Wezwa kukhala isango, walithatha iphepha walifihla ngaphansi 

kwesihlalo. KwakunguKhumalo nentombazana. Intombazana 

 


yayimbambe ngengalo ngoba wayesebuthaka. Yamholela endlini 
yakhe. Lezwakala futhi isango likhala. Kwangena uMsimanga. 
Amehlo akhe ahlala ephepheni. Walicosha ngaphansi kwesihlalo. 

“Ulibonile?” kubuza uMsimanga. 

“Cha, Mfundisi,” kuphendula le nkosikazi. “Awusho Mfundisi 
ukuthi yinto ebuhlungu kabi lena ukuba kwenzeke into enje icala 
seliya ekupheleni?” 

“Leli Jaji yindoda,” kusho uMsimanga. “Kodwa-ke noma 
kunjalo, kunzima njengoba usho nje. Sizoyithini le ndaba kodwa 
ngoba uyathanda ukulifunda iphepha?” 

“Akukho phepha lapha ngaphandle kwaleli elifika nalona,” 
kusho umkaDithebe. “Kodwa uzolibona eMishini lapho 
eseyokudla.” 

“Yilokho okungilethe lapha. Bekungebe ngcono ukuba sidle 
lapha?” 

“Bekuyini lokho Mfundis? Kuningi ukudla noma-ke kambe 

kuwukudla kwezihlupheki.” 

“Ungumsizi ngaso sonke isikhathi Mame.” 

“Kanti siphileleni emhlabeni?” kubuza umkaDithebe. 

“Kungathi singaqeda ukudla bese sivele siqonda 
emhlanganweni,” kusho uMsimanga. “Kuyoba lula kusasa 
ngoba akalifundi iphepha ngezinsuku zecala. Ngemuva kosuku 
lwakusasa akusenamsebenzi.” 

Nembala balifihla iphepha. Bonke badla kwaDithebe. 
Ngemuva kokudla baqonda emhlanganweni esontweni. 
Kwakukhuluma owesifazane onsundu ethi ubiziwe ukuba abe 
yisistela. Kuthiwa akafulathele izinto zomhlaba. Washo nokuthi 
uNkulunkulu usezibulele kuye zonke izinkanuko zomuntu 
wesifazane. 

Kuthe ngemuva komhlangano esehambile uMsimanga, 
noKhumalo esesekamelweni lakhe, intombazana isizendlalela, 

 



uGertie walandela umkaDithebe eseya ekamelweni. 

uGertie walandela umkaDithebe eseya ekamelweni. 

“Bekuyini lokho Mntanami?” 

Wavala umnyango, wayeselindela ukuba uGertie akhulume. 

“Bengilalele leliya sistela elimnyama Mame. Kwase kufika 

nakimi ukuthi ngibe yisistela.” 

Washaya izandla umkaDithebe enziwa yinjabulo. Wayesethula 
futhi. 

“Angizishayi izandla ngoba ngithi yenze le nto oyishoyo. 
Ngizishayela ukufika nje komqondo onje kuwe. Kepha-ke 

kukhona umntwana.” 

Amehlo kaGertie agcwala izinyembezi. 

“Mhlawumbe umkaMfowethu angamkhulisa kangcono 

kunami. Ngingumfazi obuthaka; nawe uyakwazi lokho. 
Mhlawumbe kungangisiza ukuba yisistela.” 

“Ukhulumela izinkanuko?” 

UGertie wabheka phansi. “Yebo, ngikhulumela zona.” 

UmkaDithebe wabamba izandla zikaGertie. “Kungaba yinto 
enkulu. Kodwa kuthiwa umuntu akamane azifake nje kule nto. 
Yena akakushongo lokho?” 

“Ukushilo Mame.” 

“Akube yisifuba sethu sobabili. Ngizokuthandazela, nawe futhi 
uzithandazele. Siyobuye sixoxe futhi ngale nto. Awusho ukuthi 

kungcono lokho?” 

“Kungcono impela.” 

“Hamba-ke uyolala Mntanami. Angazi noma iyokwenzeka yini 

le nto. Kodwa uma ingenzeka, uyoduduzeka kakhulu lo muntu 
omdala.” 

“Ulale kahle Mame.” 

UGertie wavala umnyango wekamelo likamkaDithebe. Uthe 

 0 


lapho edlula eqonde kwelakhe ikamelo, kwathi makake ame lapho 
entombazaneni. Wathi, “Kuthi angibe yisistela.” 
“Awu! Yinto elukhuni leyo.” 
“Yebo yinto elukhuni,” kusho uGertie. “Nami angikaqondi 
kahle. Kodwa uma ngiba yisistela ungangibhekela umntanami?” 
“Ngingakwenza lokho. Ngingakubhekela yena,” washo 
ngendlela ebonakalisayo ukuthi angayenza ngentokozo leyo nto. 
“Ungambheka njengowakho?” 
“Njengowami.” 
“Amagama akho uwacwecwe uma uphambi kwakhe?” 

Intombazana yathula. “Sengayiyeka leyo ndlela yokukhuluma.” 
“Nami angiseyikuphinde ngikhulume ngokungazihloniphi. 

Kodwa-ke angikasenzi isinqumo.” 
“Ngiyezwa.” 
“Nawe ungakhulumi ngayo le nto. Umfowethu angadabuka 

kakhulu uma singakhuluma ngayo ngingabe ngisakwenza lokho.” 
“Ngiyezwa.” 
“Lala kahle Mntwana.” 
“Ulale kahle nawe.” 

 



10 

10 

Laqala iJaji. “Sengilicabange isikhathi eside leli cala. 
Namasekela ami ngokunjalo. Sibulalele kahle bonke ubufakazi 
obubekwe phambi kwethu, sabucwaningisisa kahle.” 

Umhumushi wahumusha ngesiZulu konke okushiwo yiJaji. 
“Ummangalelwa, u-Absalom akazange alinge ukuliphika icala. 
Uye wafungiswa, walanda kahle ngokumdubula kwakhe u-
Arthur Jarvis emzini wakhe eParkwold. Futhi uthi kwakungesiyo 
inhloso yakhe ukumbulala, wayengaqondile ngisho nokudubula. 
Uthi isibhamu weza naso ukuzokwethusa ngaso isisebenzi, 
uRichard Mpiring. Wayengazi ukuthi uJarvis usekhaya. Sizobuye 
sibuphenyisise lobu bufakazi. Kodwa kulobu bufakazi bukhona 
obufanele ukubuhlolisisa ukuze sibone kahle noma laba abanye 
ababili banecala yini. Ummangalelwa wokuqala, u-Absalom, 
uthi konke lokhu kwakulicebo lommangalelwa wesithathu, 
uJohannes Pafuri. Uthi uPafuri owajiyeza isisebenzi uMpiring. 
Kulokhu ufakazelwa nguMpiring uqobo othi wambona 
uPafuri ngokudikiza kwamehlo njengoba ubuso ngenzansi 
wayebumbozile. Kuyiqiniso futhi ukuthi wakwazi ukumkhomba 
uPafuri phakathi kwabantu abalishumi ababembozwe ubuso 
ngokufanayo, futhi phakathi kwabo kwakukhona nabanamehlo 
afana nakaPafuri. Kepha-ke inkulu ingozi entweni efana nalena 
ukuba kukhonjwe umuntu ongesiye ngoba nje enezicana ezithize 
ezifana nezomunye. Inkantolo iyehluleka ukwamkela ukuthi 
uMpiring wayengenakusenza isiphosiso akhombe umuntu 
ongesiye. 

Futhi-ke makukhunjulwe ukuthi noma u-Absalom akusho 
ukuthi uPafuri wayekhona, nokuthi nguye owashaya uMpiring, 

 


wakusho lokhu lapho amaphoyisa esembuza ngoPafuri. Konje 
kungaba kwafika ngaleso sikhathi yini kuye ukuba anameke 
uPafuri ngecala? Ummeli wommangalelwa wokuqala uthi lo 
muntu wayehlalele ovalweni izinsuku ezithize. Uthi lapho 
esebanjiwe, into eyayisisemqoka wukukhuluma iqiniso kuphela, 
asuse le nto eyayimudla ngaphakathi. Kodwa-ke noma kunjalo, 
akukho lutho olwalungamvimbela ukuba athi angezwa igama 
likaPafuri, abesefuna ukumholela emgodini naye, angabhekani 
necala yedwa. Yini pho engabangela ukuba angabahlakazi 
okuyibonabona ayehamba nabo ngoba ngokusho kukaMpiring 
wayengeyedwa? Ulandise waqondisa ngqo ngokuphathelene 
naye. Pho-ke kungabangelwa yini ukuba abesefuna ukuvikela 
okuyibona bantu ayenabo, athande ukunameka abantu 
abangenacala? 

Kukhona enye into elukhuni kuleli cala eliphicayo. 
Akekho ophikayo, noBaby Mkhize imbala, ukuthi bobane 
babese-79 Twenty Third Avenue, Alexandra, ngobusuku 
obulandela ukubulawa kukaJarvis. Kungaba lokhu kuhlangana 
kwazenzakalela nje, kwase kuthi ummangalelwa lona wokuqala 
esesizakala ethi ngabathola engizosulela ngabo icala? Noma 
lo mhlangano wawunjengoba echaza? Ukubulawa kukaJarvis 
kwaxoxwa yini ngakho kulo mhlangano? Lo mfazi, uBaby 
Mkhize, ungufakazi ongagculisi neze. Umshushisi nommeli 
ka-Absalom bakubonakalise ngokusobala lokho. Kodwa 
behlulekile ukuthola ubufakazi obungangabazeki ngokuthi 
nangempela kwaxoxwa ngalokhu kubulawa kukaJarvis. Lo 
mfazi waqala wawakhohlisa amaphoyisa wathi sekuphele 
unyaka engasamazi ummangalelwa lona wokuqala u-Absalom. 
Ubedidizela nje, ekhuluma eziphikisa, enovalo. Lolu valo nalokhu 
kudidizela bekubangelwa wukuba senkantolo nje kuphela 
noma bekubangelwa isazelo ngoba ekwazi ukuthi nangempela 
kwakhulunywa ngalolu daba? Ngokubona kwethu akuzange 
kuhlaluke kahle lokhu. 

 



Umshushisi ugcizelele kakhulu, wakubeka obala ukuthi laba 
bantu kwakungamathe nolimi. Ngokwempela kuyadingeka 
ukuba kekuphenyisiswe kahle ukuthi babehlangene ngaliphi. 
Kodwa lokho ukuthi babengamathe nolimi akunakuthathwa 
njengobufakazi bokuthi nangamhla wokubulawa kukaJarvis 
babendawonye. 

Umshushisi ugcizelele kakhulu, wakubeka obala ukuthi laba 
bantu kwakungamathe nolimi. Ngokwempela kuyadingeka 
ukuba kekuphenyisiswe kahle ukuthi babehlangene ngaliphi. 
Kodwa lokho ukuthi babengamathe nolimi akunakuthathwa 
njengobufakazi bokuthi nangamhla wokubulawa kukaJarvis 
babendawonye. 

Kwezwakala abantu bephefumula kakhulu enkantolo. 
Seleqiwe ifindo lokuqala. U-Absalom uthule cwaka, akanyakazi. 
Akababheki nakubabheka laba ababili asebekhululiwe. UPafuri 
yena waqalaza ngapha nangapha sengathi nangempela besifanele 
thina sikhululwe; asinacala. 

“Kusele-ke manje ummangalelwa wokuqala. Ukulivuma 
kwakhe icala kuhlolisiswe kahle, kwatholakala ukuthi ukhuluma 
iqiniso. Asikho isizathu esingabangela ukuba sicabange 
ukuthi kusuke nje umuntu ongenacala wazozibhaceka ngecala 
angalenzanga. Ummeli wakhe uthi makanganqunyelwa 
intambo, uthi wethukile, futhi ushayekile yilesi senzo sakhe. 
Uthi makukhunjulwe nokuthi uvele wakhuluma iqiniso, akaze 
aphixiza; kukhunjulwe nokuthi usemncane. Uthi akukhunjulwe 
nendlela leli dolobha elikhulu eligcwele ububi elingalimaza ngayo 
umfana omncane ovela emaphandleni. Ukhulume wahluba 
indlubu ekhasini ngokuphela kwamasiko abantu, nokuthi nathi 
sinecala ngalokhu. Noma ngabe kuliqiniso ukuthi nathi ngezenzo 
zethu siwabulele amasiko, sedusa abantu, noma kuliqiniso ukuthi 
sifanele sibe namahloni ngalokhu, sizame ukusilungisa lesi simo, 
kodwa ukhona umthetho. Kubo bonke ububi esingabenza, 
ikhona into enhle esinayo, umthetho, namaJaji okuwusingatha. 
Alikwazi iJaji ukugcwaneka ngomthetho. Noma umthetho 

 


unganambitheki ngokuthi uyakhetha, kufanele uhlonishwe uma 
ungakaguqulwa. Ijaji lithweswe lowo mthwalo onzima wokuba 
libone ukuthi umthetho usebenza njengoba. Kuyinto etusekayo 
ukuthi iJaji linikezwe lonke igunya ukuba liqhube njengokubona 
kwalo. Akusho ukuthi ngithi ummeli lona uthi umthetho 
mawungahlonishwa . ngiphawula nje ukuthi iJaji alikwazi 
ukuxhoshwa yizinto ezenzekayo bese likhohlwa umthetho. 

“Emthethweni, iziphosiso zomuntu ziphezu kwekhanda 
lakhe. Akusikho okweJaji ukube libe lihlaziyana nokuthi 
umuntu angathwala agcinephi. Umthetho uthi uthwala 
konke. Futhi akusikho okweJaji ukuba lihawukele. Ukhona 
ongaphezulu, uLusibalukhulu, ongaze abonakalise umusa. 
Akusikho oweJaji lokho. Limi kanjani leli cala? Lo mfana 
uya emzini uqonde ukugqekeza ebe. Uphatha ivolovolo, 
lihlohliwe. Uthi wayengaqondile ukubulala. Kepha omunye 
walabo ababehamba naye wasishaya isisebenzi ngendlela 
eyisihluku. Kwakungemangalise noma ngabe safa. Uthi 
isisebenzi lesi sashaywa ngensimbi. Kodwa ingakhona indlela 
eyisihluku ngaphezu kwaleyo? Ukushaya umuntu ngensimbi? 
Wayehambisana nalokhu. Lapho ebuzwa yinkantolo uthi 
akazange asisole lesi senzo sokuphatha le nsimbi eyingozi kangaka. 
Kuliqiniso ukuthi ngumuntu onsundu lona owashaywa ngale 
nsimbi. Kukhona abathi icala lokulinyazwa komuntu onsundu 
alingangelokulinyazwa komlungu. Ayikho kodwa inkantolo 
engahambisana nalowo mqondo. 

Okuyiyonanto esemqoka okufanele ihlolisiswe kahle kuleli cala 
wukuthi ummangalelwa yilokhu ephindaphinda igama lokuthi 
wayengahlosile ukubulala. Uthi wayengalindele neze ukuthi 
kungahle kuqhamuke umlungu. Uthi wadutshuliswa wuvalo. 
Uma inkantolo ifumanisa ukuthi kuliqiniso lokhu, ifanele ukuba 
ithi ummangalelwa lona akanacala lokubulala ngenhloso. 

Kepha-ke lapho siliphenya leli cala sifumanisani? Yini engenza 
ukuba umuntu angakholwa ukuthi laba bantu abathathu 

 



kwakungababulali? Abantu abayingozi? Kuliqiniso ukuthi 
abayanga kulo muzi behlose ukuyobulala. Kepha kuliqiniso 
nokuthi bahamba bephethe izikhali ezazingambulala umuntu 
uma ekhona obaphazamisayo. 

kwakungababulali? Abantu abayingozi? Kuliqiniso ukuthi 
abayanga kulo muzi behlose ukuyobulala. Kepha kuliqiniso 
nokuthi bahamba bephethe izikhali ezazingambulala umuntu 
uma ekhona obaphazamisayo. 

Nithi-ke masikholwe wukuthi kule ndlu lapho ngesikhashana 
nje kwalinyazwa umuntu onsundu ngendlela eyisihluku, 
kwadutshulwa nomlungu wafa, nithi yayingekho inhloso 
yokulimaza konke okuma endleleni uma kuvela? Mina 
ngiyehluleka ukuyikholwa leyo nto.” 

Kwathula kwathi cwaka. NeJaji lathula. Akukho msindo 
nakunyakaza. Akukho nokhwehlelayo. Lakhuluma futhi “Le 
nkantolo ikufumanisa unecala Absalom Khumalo lokubulala 
ngenhloso u-Arthur Trevelyan Jarvis emzini wakhe eParkwold 
ntambama mhla ziyisiphohlongo ku-October, 1946. Wena 
Matthew Khumalo nawe Johannes Pafuri, inkantolo inifumanisa 
ningenacala.” 

Laba ababili base behla ngezitebhisi beya ngaphansi, wasala 
yedwa lona omunye. Wababuka sebehamba. Mhlawumbe uthi 
ngenhliziyo, sengisele ngedwa. 

IJaji liyakhuluma futhi. “Zizathu zini ezingenza le nkantolo 
ikucelele ukuba uhawukelwe? Ngicabange kakhulu ngale nto, 
kodwa ngehluleka ukuzithola. Usemncane, yebo, kodwa usufike 

 


ebangeni lobudala. Uya emzini nabangane ababili, niphatha 
izikhali ezimbi ezibulalayo. Zombili lezi zikhali ziyasetshenziswa, 
esinye sijiyeza umuntu kanzima, esinye sikhipha umphefumulo. 

Le nkantolo ifanele ivikele abantu ukuba bangahlaselwa 
yizigelekeqe noma ngabe zincane noma ngabe zindala. Ifanele 
ikhombise ukuthi isijeziso sobubi sinzima. Ngakho-ke anginakho 
ukuba ngikucelele ukuba uhawukelwe.” 

Lase libhekisa kumfana iJaji. “Kukhona yini ofuna ukukusho 
ngingakasikhiphi isigwebo?” 

“Ngifuna ukuphinda nje kuphela ukuthi yebo, ngambulala 
yena lo mlungu kodwa ngangingaqondile. Ngeqiwa luvalo.” 

Kuthule kuthi cwaka enkantolo. Noma kuthe cwaka nje, 
wezwakala umlungu ememeza ethi, “Ukuthula enkantolo.” 
UKhumalo wafihla ubuso bakhe ngezandla. Useyakuqonda 
okuzayo. UJarvis uthule, uhlalele phezulu. Insizwa yomlungu 
yabheka phambili, ubuso bayo bububi. Intombazana yahlalisa 
okomntwana njengoba nangempela yayisengumntwana, amehlo 
ayo abheka iJaji, ayaze yabheka isoka layo. 

“Absalom Khumalo, uzophindiselwa ejele ulengiswe ngentamo 
uze ufe. UNkulunkulu abe nomusa kuwe.” 

Lasukuma iJaji, basukuma nabantu. Kodwa akuthule konke. 
Wawela phansi umfana ekhala. Nango umfazi ekhala, nanto 
nexhegu likhala lithi, Awu Nkulunkulu! Awu Nkulunkulu! 
Akekho othi makuthulwe noma iJaji lingakasitheli nje. Ngubani 
ongavimbela inhliziyo eyaphukileyo? 

Kwaphunywa enkantolo, abelungu ngakolwabo uhlangothi 
nabantu ngakolwabo. Kodwa insizwa le yomlungu ayaze 
yalilandela yona isiko, yahlenga ikhehla leli benoMsimanga, 
belibambe ngapha nangapha. Akuvamile ukuba leli siko lephulwe. 
Kusezikhathini ezilukhuni zobunzima, lapho lephulwa khona. 
Insizwa le ilokhu ibuyise izinhlonze. Yenziwa ubunzima balo 
mzuzu, nawukwephula isiko. Into enje ayifane yenziwe. 

 



11 

11 

“Ndodana yami, nangu ozoba ngumkakho.” 

Umfana nentombazana babingelelana njengabantu 
abalukhuni. Abazange bangane njengesiko lakobelungu, kodwa 
bama nje bajamelana kungekho okhulumisa omunye. Yaze yabuza 
intombazana yathi, uyaphila na? Waphendula wathi usaphila. 
Naye wabuza ukuthi isaphila yini intombazana. Yaphendula 
nayo yathi isaphila. Ngaphandle kwalokho akukho lutho olunye 
ababuye balukhuluma. 

UFata Vincent wabashiya, bama bonke bengakhululekile. 
UMsimanga wabona ukuthi uGertie uyehluleka, sekuthi 
makakhale. Wabafulathela laba abanye wathi kuye, “Siyabazi 
ubunzima obuvele. Kodwa-ke ngumshado lona. Kungcono 
uvele uhambe kunokuba ukhale. Uthe lapho engaphenduli 
uGertie uMsimanga wakhuluma ngolaka wathi, “Uyangizwa 
ukuthi ngithini?” Waphendula ngokunengwa uGertie wathi 
uyezwa. Wasuka lapho uMsimanga wayokuma ngasefasiteleni. 
UGertie wama enyukubele kodwa wayekwazi uMsimanga ukuthi 
akasenakukwenza lokhu abekade ekuqondile. 

UKhumalo ekhohliwe ukuthi uzothini kumntanakhe, 
wamane wathi, “Uyaphila na?” Waphendula umfana wathi 
uyaphila. Wabuza ukuthi uyise yena usaphila yini na. Noyise 
wathi usaphila. Wayefisa ukuxoxa uKhumalo kodwa amagama 
ambalekela. Bakhululeka bonke lapho sekufika umlungu obasa 
esontweni laseJele. 

 


UFata Vincenti wayesebalindele, esevunule imvunulo 
yakhe. Wafunda encwadini yakhe. Wayesebuza umfana 
ukuthi uyayithatha yini le ntombazana, nentombazana ukuthi 
iyamthatha yini lo mfana. Sebephendulile njengokulotshiweyo 
encwadini, ebuhleni nasebubini, ebuphofini nasekunotheni, 
ekuphileni nasekufeni baze behlukaniswe wukufa, wabashadisa. 
Wayesebashumayeza ngamazwi ambalwa. Wathi abahlale beqotho, 
abantwana babo, uma bebaphiwe, babakhulisele ekumesabeni 
uNkulunkulu. Bashada-ke, basayina encwadini. 

Sekuphelile, abafundisi laba ababili, nentombazana lena 
esiyinkosikazi noGertie bashiya indodana noyise. UKhumalo 
wathi kuye, “Ngiyajabula ngoba ushadile Mntanami.” 

“Nami ngiyajabula Baba.” 
“Ngiyakumbheka, ngimkhulise umntanakho njengomntanami. 
Uthe uma ewacabanga lawo mazwi okuthi asho ukuthini, 


umlomo wakhe waveva, wacishe wenze into ayezimisele ukuthi 
angayenzi. Wasizwa ngumfana owabuza wathi, “UBaba uphindela 
nini eNdotsheni?” 

“Kusasa Mntanami.” 
“Kusasa?” 
“Yebo, kusasa.” 
“Uze utshele uMama ukuthi ngiyamkhumbula.” 
Wehluleka uKhumalo ukuphendula ngamazwi. Wamane 


wavuma ngekhanda. 
“Baba.” 
“Yebo Ndodana.” 
“Nginemali ePosini. Icishe ibe ngopondo abane. 

Ngeyomntwana. UBaba bazomnika yona ewovisi. 
Sengikulungisile lokho.” 
Wehluleka futhi uKhumalo nokuthi nje, yebo Ndodana 
ngizoyithatha. 

 



“Futhi Baba.” 

“Futhi Baba.” 

“Uma umntwana kungumfana ngithanda igama lakhe kube 

nguPetros.” 
“UPetros,” kusho uKhumalo sengathi kukhona 

okumkhamayo. 

“Yebo ngifisa kube nguPetros.” 

“Uma kuyintombazana.” 

“Uma kuyintombazana, alikho igama esengilicabangile. Futhi 

Baba..” 

“Yebo Ndodana.” 

“Nginempahla eGermiston, emzini kaJoseph Bhengu, e-12 

Maseru Street. Ngingathokoza uma ingathengiswa ithengiselwe 
indodana yami.” 

“Yebo ngiyezwa.” 

“Zikhona nezinye izinto ezazikuPafuri. Kodwa ngiyabona 
useyoziphika.” 

“UPafuri? Yena lo Pafuri?” 

“Yebo Baba.” 

“Kungcono sizikhohlwe lezo.” 

“Njengokubona kukaBaba.” 

“Lezi zinto eziseGermiston Mntanami angazi ukuthi 
ngingazithola kanjani ngoba ngiyahamba kusasa.” 

“Akusenani-ke Baba.” 

Kodwa wabona uKhumalo ukuthi umoya wendodana yakhe 
waphukile, wayesethi uzokhuluma noMsimanga. 

“Kungangcono lokho Baba.” 

“UPafuri lo nomfowenu, kulukhuni satshe kimina ukuba 
ngibathethelele.” kusho uKhumalo. 

 0 


Umfana wamane wathi, “Bakhuluma amanga Baba. 
Babekhona njengokusho kwami.” 

“Nangempela babekhona. Kodwa abekho bona lapha manje.” 

“Bakhona Baba. Kusekhona elinye icala elibalindele.” 

“Bengingasho lokho Ndodana. Ngisho ukuthi aba… aba…” 

Kodwa wehluleka ukuyisho into abeyiqondile. 

“Balapha,” kusho umfana engaqondi okushiwo nguyise. 

“Bakhona lapha. Yimina Baba okufuneka ngihambe.” 

“Uhambe?” 

“Yebo. Yebo. Kufune…ka…ngi…ngi…ye…e…” 

Wanyenyeza kancane uKhumalo, “EPitoli.” 

Lapho ezwa lelo gama umfana wafumbeka phansi. Waguqisa 
okweNdiya lithandaza, wakhala kabuhlungu. Wesaba ukufa. 
Ikhehla lisuswa yisihe esijulileyo somzali, laguqa eceleni 
kwendodana yalo, layiphulula ekhanda. 

“Yima isibindi Mntanami.” 

“Ngiyesaba, ngiyesaba.” 

“Yima isibindi Mntanami.” 

Waphakamisa ikhanda umfana, ubuso bakhe busontene, 
ekhala ethi, “Awu! Awu! Ngesaba ukuphanyekwa, ngesaba 
ukuphanyekwa.” 

Lisaguqile njalo ikhehla labamba izandla zendodana yalo. Nayo 
yabamba uyise sengathi iyaduduzeka. Uyise wambamba waqinisa 
wathi, “Yima isibindi Mntanami.” 

Umlungu wasejele uthe lapho ezwa ukukhala, wangena wathi, 
“Khehla sekufanele uhambe manje.” 

“Ngiyahamba Mnumzane, ngiyahamba. Ake usinike 
ithutshana nje.” 

Umlungu wathi, “Kulungile-ke, kuzoba yithutshana njengoba 
usho.” Wayesephuma. 

 



“Ndodana yami, yesula izinyembezi.” 

“Ndodana yami, yesula izinyembezi.” 

“Mntanami, sekufanele ngihambe manje. Usale 
kahle Ndodana yami. Ngiyomlondoloza kahle umkakho 

nomntanakho.” 

“Kulungile.” 

Noma ekhuluma nje umfana, akacabangi ngomkakhe, 
akacabangi ngamntanakhe. Lapho imicabango ikhona 
akunamfazi, akunamntwana. Lapho imicabango yakhe ikhona 
akunamshado. 

“Mntanami, sengiyahamba.” 

Wasukuma, kodwa umfana wambamba ngamadolo uyise 
wakhala wathi, “Ungangishiyi Baba, ungangishiyi Baba.” 

Wakhala futhi kabuhlungu ephindaphinda ethi, “Ungangishiyi 
ngedwa.” 

Waqhamuka futhi umlungu wathi, “Khehla hamba manje.” 
Uthe lapho ethi uyahamba uKhumalo, umfana wamnkonkoshela 
emadolweni ekhala. Umlungu wazama ukumxazulula kodwa 
wehluleka. Waze wabiza omunye ukuba azomsiza. Nembala 
bamsusa umfana. UKhumalo wakhuluma, kungasakhulumi yena, 
wathi, “Usale kahle Mntanami, usale kahle Ndodana yami.” 

Kepha umfana akamzwanga uyise evalelisa. 

Behlukana-ke. 

UKhumalo wahamba edabuke kabuhlungu. Waphuma waya 
esangweni lapho babemlindele khona laba abanye. Intombazana 
yeza kuye yakhuluma inamahloni kodwa imamatheka yathi, 
“Mfundisi!” 

“Yebo Mntanami.” 

 


“Sengiyindodakazi yakho manje.” 

Waziphoqelela ukuba amamatheke. Wathi, “Yebo, uqinisile.” 
Ingane yayisafuna ukukhuluma ngakho lokhu kodwa yathi uma 
imbheka, yabona ukuthi imicabango yakhe yayikude kakhulu. 
Ayabe isakhuluma. 

Esebuyile ejele, uKhumalo wenyuka ngomgwaqo oqonde 
lapho umfowabo ayekhona. Isimangaliso esikhulu wukuthi 
namuhla kwakungekho muntu ngaphandle kwakhe ufeleba. 
UJohn wambingelela umfowabo engakhululekile. 

“Sengizovalelisa Mfowethu.” 

“Wewu, usuphindela eNdotsheni. Nempela sesiside isikhathi 
wemuka ekhaya. Nenkosikazi iyothokoza isikubona ufika. 

Uhamba nini?” 

“Sihamba kusasa ngesitimela sasekuseni.” 

“UGertie uyahamba naye nomntanakhe? Yinhle leyo nto 

oyenzile Mfowethu. IGoli leli alisilo elokuhlalwa ngumuntu 
wesifazane yedwa nje. Ake sithole itiye.” 

Wasukuma ethi uyobatshela ukuthi benze itiye kodwa 
uKhumalo wathi, “Cha, angifuni tiye Mfowethu.” 

“Njengokubona kwakho Mfowethu. Wukuthi nje yinto 
engiyejwayele leyo ukuba abantu abangihambele ngibanike itiye.” 

Wahlala phansi engumuntu owenza lukhulu ngoba ecobelela 
inkunzi yepipi. Walibamba ngamazinyo walokhu ephuthaza 
emaphepheni engumuntu ofuna umentshisi kodwa akaze 
ambheka umfowabo. 

“Yinto enhle leyo oyenzayo Mfowethu,” esho ethi ngqi 
ngamazinyo ipipi. “IGoli leli alisilo elokuhlalwa ngumuntu 
wesifazane eyedwa nje. Nomntwana uyophatheka kangcono 
esemakhaya.” 

“Ukhona nomunye umntwana engihamba naye. 

 



Ngumalokazana. Naye unzima.” 

Ngumalokazana. Naye unzima.” 

Eselokhele ipipi, waqala manje ukuba abe elokhu eligxusha. 
Kungasekho lutho olusasele anokulwenza, wacindezeleka manje 
ukuba abheke umfowabo, kodwa wayembuka entuthwini 
kagwayi. 

“Baningi abantu befika kimi, bethi zinhle lezi zinto ezenziwa 
nguMfowenu. Uze ungikhonzele kudadewethu ekhaya 
nakwabanye abahlobo bethu. Niyofika eMgungundlovu ekuseni 
kakhulu bese nithatha isitimela esiya eDonnybrook. Niyolala 

eNdotsheni. Wuhambo olude lona.” 

“Mfowethu, kukhona ifindo esifanele sedlule kulo nawe.” 

“Kulungile Mfowethu, njengokubona kwakho.” 

“Ngiyicabange kakhulu le nto. Angizile lapha ukuba 
ngizokusola.” 

Kwaba sengathi uJohn ubewalindele la magama. Wathi 
masinyane, “Ukuzongisola? Ungangisola ngani mina? Bekulicala, 
lithethwa yiJaji. Pho thina singena kanjani kulokho?” 

Imithambo yaqhansa entanyeni, uKhumalo washeshe 
wakhuluma wathi, “Angisho ukuthi ngiyakusola. Njengoba 
nawe usho, bekulicala, kukhona iJaji. Kodwa likhona nelinye 
iJaji elikhulu kakhulu. Kodwa-ke asikhulumi futhi nangalokho. 

Kukhona olunye nje udaba engifisa ukukhuluma ngalo.” 

“Wo, ngiyezwa. Pho ludaba luni lolo?” 

“Okokuqala, sengizovalelisa njengoba sengiyahamba. 
Kodwa-ke bengingeze ngakuvalelisa nje ngingakhulumi lutho. 
Usuzibonele ngendodana yami. Yashiya ikhaya, yakhalakathela 
emaweni. Ngithe kuhle ngikukhulume lokhu. Uthini ngendodana 
yakho? Nayo ilishiyile ikhaya lakwabo.” 

 


“Ngiyayicabanga kakhulu nami leyo nto. Uma sekuphelile 
konke lokhu ngifuna abuye ekhaya.” 

“Uzimisele ngalokho?” 

“Ngizimisele. Nakanjani Mfowethu.” Wahleka lolo hleko 
lwakhe. “Angingeke ngiyekelele wena Mfowethu ukuba kube 
nguwe wedwa owenza izenzo ezinhle. Ngizombuyisa ngihlabe 
ithole elikhuluphele.” 

“Yindaba efanele ukukhunjulwa leyo.” 

“Yebo yindaba efanele ukukhunjulwa. Angingeke ngilahle 

imfundiso elungile ngoba...e...angithi uyangizwa kambe?” 

“Okokugcina-ke.” 

“Umdala kunami. Khuluma lokho okubona kufanele.” 

“Le politiki yakho Mfowethu, ikusaphi lapho ikusa khona?” 

Woshi! Yaqhansa imithambo entanyeni kafeleba. “Ipolitiki 

yami Mfowethu yinto yami ngedwa. Nami angisho lutho kuwe 
ngenkolo yakho.” 

“Uthe angikhulume lokho engikuthandayo.” 

“E, yebo, yebo, kunjalo. Ngishilo. Khuluma-ke, ngilalele.” 

“Ikusaphi?” 

“Ngiyayazi into engiyilwelayo. Ungixolele,” wabuye wahleka 
uhleko lwakhe, “uMfundisi uMsimanga akekho lapha, ngakho-ke 
uzongixolela uma ngikhuluma ngesiNgisi.” 

“Njengokuthanda kwakho.” 

“Uzifundile ezomlando Mfowethu. Uyakwazi ukuthi 
umlando ufundisa ukuthi abantu okuyibona besebenzayo abasoze 
bacindezelwe kuze kube nini. Uma behlangene, bemunye, 
ngubani ongama phambi kwabo? Abantu bakithi sebeqalile 
ukuyiqonda leyo mfihlakalo. Uma sebezimisele ngalokho, akukho 
msebenzi onokwenziwa lapha eNyonyana.” 

“Usho ukuthi uma beteleka?” 

 



“Ngisho njalo impela.” 

“Ngisho njalo impela.” 

Wama ngezinyawo uJohn, wabhavumula. “Ake ubheke-ke into 
abasenza yona. Basiphoqa ukuba sisebenze ezinkomponi sengathi 
siyizigqila. Asinalo yini ilungelo lokuba sisebenze ngokuthanda 
kwethu?” 

“Uyamzonda yini umlungu Mfowethu?” 

UJohn wambuka umfowabo sengathi kukhona ukumsola. 

“Angizondi muntu. Ngizonda impatho embi kuphela.” 

“Sengike ngazizwa ezinye izinto ozishoyo.” 

“Zinto zini?” 

“Sengizwile nokuthi ezinye yizinto eziyingozi. Sengizwile 
nokuthi uqashelwe, nokuthi uma sebecabanga ukuthi isikhathi 
sesifikile bazokubopha. Yilokhu engifuna ukukutshela ngakho 
ngoba ungumfowethu.” 

Nalo uvalo emehlweni, ungangabazi. Wabukeka njengomfana 
ebanjiwe. “Angazi mina ukuthi usho zinto zini.” 

“Ngizwa kuthiwa ezinye yizinto ezikhulunywa khona lapha 
kule ndlu yakho.” 

“Lapha? Ngubani ongakwazi okukhulunywa lapha?” 

Noma wayethandaza njalo ecela ukuba athethelele abamonayo, 
uKhumalo wayesafuna ukumzwisa ubuhlungu umfowabo. “Ubazi 
kahle yini bonke abangena lapha? Konje angeze athunyelwa yini 
umuntu lapha ukuba azokukhohlisa?” 

Indoda enkulu yesula izithukuthuku. UKhumalo wayazi ukuthi 
umfowabo uyafuna ngengqondo ukuthi konje nje ingenzeka 
into enjalo. Noma ethandaza kangaka uKhumalo kodwa isifiso 
sokumzwisa ubuhlungu umfowabo sakhula, saze senza afune 
nokukhuluma amanga. Wasivumela lesi silingo, wakhuluma 
amanga. Wathi, “Ngike ngezwa sengathi kwathunyelwa umuntu 
njengomngane wakho khona lapha wazokukhohlisa.” 

 


“Wakuzwa lokho?” 

UKhumalo esenamahloni, kwafuneka aqhubeke namanga 

akhe, wathi, “Ngezwa.” 

“Umngane wani-ke lowo? Umngane wani?” 

Ebuhlungwini benhliziyo yakhe uKhumalo wathi “Nendodana 
yami yayinabangane ababili abanje.” 

Yambuka indoda enkulu yathi, “Indodana yakho?” Kwase kusa 
engqondweni yakhe ukuthi uqondeni umfowabo. Wathukuthela 
waveva, wathi, “Phuma lapha endlini yami khona manje! 
Phuma!” 

Walikhahlela itafulana elaliphambi kwakhe laye layowela 
laphaya. Wanikela kumfowabo. Laphumela emgwaqweni ikhehla, 
lawuzwa umnyango ugaklazeka ngemuva, wezwa umfowabo 
esehluthulela evala nangomshudo. 

Phandle laphaya wazizwa enamahloni, edumele. Wayenziwa 
ngamehlo abantu ababembuka bemangele ukuthi kwenze njani. 
Wayedumele ngoba wayengezelanga lokho lapha. Wayethi 
uzotshela umfowabo ukuthi amandla ayingozi, ukuthi umuntu 
olwela ubulungisa makabe ngolungile yena ngokwakhe, 
nokuthi uthando lunamandla ngaphezu kokuphoqa. Akukho 
nokukodwa ayekwenzile kulezi zinto. “Nkulunkulu yiba nomusa 
kimi. Krestu yiba nomusa kimi.” Waphendukela emnyango. 
Kodwa kwakuhluthulelwe, kushudiwe. Umuntu wayevalele 
umfowabo ngaphandle. Bobabili babezalwa mfazi munye. Abantu 
babebukele; ngakho-ke wahamba, ehluphekile emoyeni. 

“Angazi ukuthi nginganibonga ngithini,” kusho uJarvis. 
“Besiyonenzela nokukhulu kunalokhu ukuba besinamandla 
Jarvis.” 

Wafika uJohn ngemoto, uJarvis noHarrison bake bathi ukuma 
kancane engakakhweli uJarvis. 

 



“Usibonele kuMargaret noMary nakubantwana. Sizofika nathi 
kesizonibona.” 

“Usibonele kuMargaret noMary nakubantwana. Sizofika nathi 
kesizonibona.” 

“Nakhu ebengifuna ukukusho Jarvis,” kusho uHarrison ehlisa 
izwi. “Ngesigwebo. Asikwazi isigwebo ukumbuyisa lo ofileyo, 
kodwa yisigwebo esifanele. Mina angiboni ukuthi ubengasinda 
kanjani lo mfana entanjeni. Ukuba ubenganqunyelwanga 
intambo, bengiyobona ukuthi akwenziwa lutho impela. 
Ngiyadabuka nje ngoba laba abanye ababili baphunyulile. Icala 
loniwa nguye uMshushisi. Ngabe wacindezela lowaya mfazi 
wakwaMkhize.” 

“Nami ngiyakuvumela kulokho. Cha, nokho, sala kahle. 
Ngisaphinda futhi ngiyadumisa.” 

“Yebo-ke” 

Esiteshini uJarvis wanikeza uJohn Harrison imvalaphi wathi, 
“Uboyivula sengihambile.” 

Sithe singasuka isitimela, uJohn Harrison wayivula. 
“NgeyeKilobho lenu. Ubokwenza konke enaniqonde ukukwenza 
no-Arthur. Uma leli Kilobho ningalibiza ngokuthi yi-Arthur 
Jarvis Club, ngingathokoza kakhulu. Kodwa angicindezeli ukuba 
kwenziwe lokho.” 

Umfana waphenya efuna ukubona isheke ngaphansi. Wasibuka 
isitimela sengathi ufuna ukusisukela ngejubane. Inkulungwane 
yawompondwe! Inkulungwane yawompondwe! 

Kwakunedina kwaDithebe lenziwe nguMsimanga kodwa 
kungesilo idina elinomsindo. Ukudla kwakuxhaphakile, bezama 
ukujabula noma izinhliziyo zazibuhlungu nje. UMsimanga waba 
namagama awaphonsayo encoma uKhumalo, encoma nendlela 
umkaDithebe afukamele ngayo lezi zihambi. NoKhumalo 
wakhuluma, kodwa engakhululekile ngoba wayesalokhu 

 


ekhathazwa ngamanga awaqambile, nokuxabana kwakhe 
nomfowabo. Wabonga uMsimanga nomkaDithebe ngawo 
wonke umusa wabo. UmkaDithebe akaze akhuluma lutho 
ngaphandle kokuthi nje abantu bazalelwe ukwenza ubulungisa. 
Wakhulunyelwa ngumhlobo wakhe, inkosikazi ezimukile. 
Yakhuluma into engapheli ibalisa ngobulungisa balaba bafundisi 
bobabili, nobulungisa bomkaDithebe. Wabhekisa kuGertie 
nasentombazaneni ethi kuhle baphile impilo eqotho, babonakalise 
umbongo wabo ngakho konke abakwenzelweyo. Wasuka lapho 
wakhuluma ngeGoli nobubi balo, nobubi babantu baseSofaya, 
naseNew Clare, nase-Alexandra nasePimville. Walokhu elule njalo 
kwaze kwaphakama uMsimanga wathi, “Awu, Mame, kufanele 
sisheshe sivuke kusasa. Khona besingathanda ukuba sibe silokhu 
silalele le nkulumo yakho emnandi kangaka.” 

Wahlala phansi-ke uMame emamatheka kamnandi. 
UMsimanga wayesebatshela ukuthi kukhona into azobatshela 
yona, into ebikade ingaziwa muntu. Wathi uzohlala ubumpohlo, 
akhohlwe umhlaba nezinto zawo. Wayezoba ngowokuqala 
onsundu ukwenza into enjalo eNyonyana. Kwashaywa 
izandla, bonke babonga. UGertie wahlala elalele ngentokozo 
yonke inkulumo eyenziwa lapha, ehlezi egone umntanakhe. 
Nentombazana nayo yayilalele, ithathekile, ngoba yayiqala ngqa 
ukubona into enje. 

UMsimanga wayesethi, “Kufuneka sonke sisheshe sivuke 
siqonde esitimeleni. Ngakho-ke kufanele siyozibeka phansi 
manje.” 

Base bevala ngeculo nomthandazo. Ngaphambi kokuba 
ihambe, yabuye yaphinda umbongo wayo inkosikazi ezimukile 
ngempatho kamkaDithebe. UKhumalo waqonda esangweni 
nomngane wakhe. UMsimanga wathi, “Ngiyawudela umhlaba 
nazo zonke izinto zawo. Kodwa nginemadlana ebese ngiyongile. 
AnginaBaba anginaMama. Ngithole imvume eBandleni ukuthi 
ngiyinike wena le mali, Mhlobo wami, ukuba ikusize kuzo 

 



zonke izindleko obuzithwele eGoli, nakuwo wonke umthwalo 
osusemahlombe akho. Le ncwadi isegameni lakho.” 

zonke izindleko obuzithwele eGoli, nakuwo wonke umthwalo 
osusemahlombe akho. Le ncwadi isegameni lakho.” 

Bathula waze wedlula lowo muntu. Wayesethi uKhumalo, 
“Ngingaka nje, angikaze ngimbone umuntu ofana nawe.” Wathi 
uMsimanga, “Ngibuthaka, ngingumoni, nguNkulunkulu nje 
owabeka isandla sakhe phezu kwami. Ngomfana sekuyonquma 
uLusibalukhulu. Angezwa nje uFata Vincent uyokwazisa.” 

“Uma enqaba uLusibalukhulu?” 

“Uma enqaba, omunye wethu uyokuya ePitoli ngalelo langa. 
Siyokwazisa uma sekuphelile konke. Sekufanele ngihambe manje, 
Mhlobo wami. Kufuneka sisheshe sivuke. Kodwa kukhona nami 

engifisa ukukucela kuwe.” 

“Konke enginakho ngokwakho.” 

“Ngicela ukuba ungithandazele kule nto engingena kuyo.” 

“Ngiyokuthandazela ekuseni nasebusuku zonke izinsuku 

zokuphila kwami.” 

“Ulale kahle Mfowethu.” 

“Wo, ulale kahle Msimanga, Ndoda yamadoda, Mhlobo 

owedlula abahlobo. Sengathi iso likaNkulunkulu lingaba phezu 
kwakho njalo.” 

“Nawe Mhlobo wami.” 

UKhumalo wambheka ehla ngomgwaqo waze wayongena 
ngesango laseMishini. Wayeseqonda ekamelweni lakhe. Wahlala 
phansi, wakhanyisa ikhandlela. Wavula incwadi. Kwakukhona 

 00 


amashumi amathathu ompondwe nompondwe abathathu, 
nawosheleni abane nezindibilishi ezinhlanu. Wawa ngedolo 
wakhala, waquma, ephenduka ngenxa yamanga awaqambile 
nokuxabana kwabo nomfowabo. Ukuba kwakungesikho ukuthi 
kwase kuhlwe kangaka, wayezoqonda kumfowabo ngaso leso 
sikhathi ayoxolisana naye njengokusho komyalo. Nokho 
wayezobhala incwadi abhalele umfowabo. Wabonga uNkulunkulu 
ngawo wonke umusa wabantu. Wazizwa eduduzekile. Esekwenzile 
lokhu, wayesethandazela indodana yakhe. Kusasa babezovuka 
bonke bagoduke, bonke ngaphandle kwendodana yakhe. 
Wayezosala ejele elikhulu, ePitoli, evalelwe ngezinsimbi, ehlezi 
yedwa. Uma uLusibalukhulu engamhawukelanga, ahlale lapho aze 
aphanyekwe. Lo mbulali osesaba ukufa wake wesaba ubumnyama 
ebusuku engumntwana. 

Ekuseni washeshe wavuka kusemnyamana. Wakhanyisa 
ikhandlela lakhe. Wakhumbula, waguqa wathandazela 
uMsimanga. Wavula umnyango kancane wavusa intombazane. 
Yavuka gubhubhu ingane. Sekuyisikhathi sokuvuka. “Kusasa 
siyobe siseNdotsheni,” kusho uKhumalo. Wavula umnyango 
kaGertie, waphakamisa ikhandlela. UGertie wayeseshaye utshani. 
Umfanyana wayekhona, neduku elimhlophe lalikhona. Kodwa 
uGertie wayengasekho. 

 0 



ISIGABA SESITHATHU 


 0 


1 

NANSO injini iphephetheka ezinkalweni zaseNtilasifani, 
phesheya kweGwa. Izindunduma ezimhlophe sezinyamalala. 
Nanko amathafa endlalekile. Bahlezi ndawonye. UKhumalo 
ubeke umfanyana emadolweni. Nansi intombazana nezimpahlana 
zayo esikhwameni sephepha. Umfana useke wabuza ngonina, 
uKhumalo wamtshela ukuthi uhambile. Akabe esabuza futhi. 

ELangwane yasala injini yamalahle, kwangena ekagesi. Yibo 
labo bedilika ezintabeni beqonde ezansi. UKhumalo wayitshela 
intombazana ukuthi sebeseNatali. Yayithathekile impela. 

Kwahlwa besendleleni. Bedlula izindawo eziningi ebusuku 
bengaziboni. Lithe liphuma ilanga base bedilika ezintabeni 
ezinkulu behlela eMgungundlovu, umuzi omuhle kakhulu. 

Bangena kwesinye isitimela. Sagijima ngesigodi soMsunduze, 
yiso lesiya siyodlula eYideni, sayodlula KwaMadlala, e-Elandskop, 
sashona esigodini esikhulu soMkhomazi lapho kwakhe khona 
abantu, lapho inhlabathi seyaphelelwa ngamandla. Abantu 
batshela uKhumalo ukuthi lomise kabi, abakwazi ukulima, 
abakwazi ukutshala. Akundlala! 

EDonnybrook bangena kwesinye futhi isitimela, 
umankalanyana, sebebheke eXobho. Badabula ezintabeni 
zaMabedlana naseLufafa. Behla eXobho. Abantu bambingelela 
bathi, Awu, kade wemuka Mfundisi. 

Base bengena kwesokugcina-ke manje isitimela esigudla lo 
mgwaqo omuhle obheka ezintabeni. Baningi abantu abamaziyo 
lapha, wesaba nemibuzo abangahle bambuze yona. Bakhulumisa 
okwabantwana laba bantu. Akulutho nje kubo ukubuza ukuthi 
ngubani lona? Ngubani le ntombazana? Ngubani lo mntwana? 
Bavelaphi? Bayaphi? Bazobuza bathi, unjani udadewenu? Injani 
indodana yakho? Wayesekhipha incwadi yakhe eNgcwele 
wafunda. Ilanga seliyashona esigodini esikhulu soMzimkhulu, 
seliyasithela kude le ezintabeni. Nangu umkakhe, nanguya 

 0 



nomuntu ozosiza uMfundisi ngomthwalo. Waqonda kumkakhe 
masinyane, wamanga njengesiko labelungu. Kumnandi 
ukubasekhaya futhi. 

nomuntu ozosiza uMfundisi ngomthwalo. Waqonda kumkakhe 
masinyane, wamanga njengesiko labelungu. Kumnandi 
ukubasekhaya futhi. 

“Ngiyezwa.” 

“UGertie-ke yena, konke bese kulungisiwe ukuba sibuye 
naye. Besindawonye, ndlininye. Ngithe sengiyomvusa ngamfica 
engasekho. Sizobuye sixoxe nangalokho. Lona-ke ngumfanyana 
wakhe, lona yindodakazi yethu entsha.” 

UmkaKhumalo wamphakamisa umfanyana wamanga. 
“Ungumntanami wena.” Wambeka phansi. Wayeseya 
entombazaneni eyayimi ngokuzithoba nempahlana yayo 
esephepheni. Wayiwola ngezingalo wathi, “Uyindodakazi yami.” 
Intombazana yaqhumuka yakhala. Wathi umkaKhumalo, “Thula 
Mntanami, musa ukukhala.” Waqhubeka umkaKhumalo wathi, 
“Singabantukazana thina Mntanami, asinalutho.” 

Intombazana yambuka ngezinyembezi yathi, “Mame, akukho 
lutho olunye engilufunayo.” 

UKhumalo waxhawula umngane wakhe, base behamba 
ngendledlana yabantu ebheka eNtshonalanga, esigodini 
saseNdotsheni. Bezwa umuntu esethi, “Hhawu, Mfundisi, 
usubuyile? Kwaze kwakuhle.” Kwenye indawo owesifazane 
wathi komunye. “Bheka dade, nguMfundisi. Usebuyile.” “Enye 
inkosikazi yambona yanikela endlini ithi, UMfundisi usebuyile.” 

Kwase kwaqhamuka amakhanjana abantwana emnyango 
bezobona uMfundisi osebuyile. 

Kweza umntwana ngendlela wafika wama phambi 
kukaKhumalo wathi, “Siyajabula ngoba uMfundisi usebuyile.” 

“Ingani uMfundisi ubekhona?” esho uMfundisi omncane 

 0 


owayethunyelwe ngumBhishobhi ukuba azombambela. 

“Sasingamuzwa ukuthi uthini. Sazi wena Mfundisi wethu. 
Siyajabula ngoba usubuyile.” 

Kuyehlela manje. Indlela isidabula ematsheni. Umuntu 
sekufuneka anyathele kahle. Ngakho-ke umkaKhumalo wahamba 
phambi kwentombazana, ehamba eyitshela – qaphela, nanto 
ilitshe, ungawi. Sekuyahlwa manje, izintaba zoMzimkhulu 
seziqala ukuba yimizizima emnyama. 

Nanso indlela seyehlela esibomvini saseNdotsheni. Wugwadule 
nje le ndawo. Yindawo yamaxhegu nezalukazi nabafazi 
nabantwana. Noma kunjalo kusekhaya. Ummbila ukhula ume 
ngedolo. 

“Awu, lomise kabi lapha Mfundisi bo. Siyifuna ngamehlo 
amnyama imvula.” 

“Sengizwile Mhlobo wami.” 

“Okuwummbidlana sekuphelile nya. Namanje sekwazi 

uNkulunkulu kuphela, ngiqinisile, ukuthi siyophila kanjani.” 
Indlela isigudla umfudlana ongasesontweni. Akusehleli manje. 

Wake wama uKhumalo walalela umfula. Kepha akezwanga lutho. 

“Umfula awusagelezi.” 

“Sekuphele inyanga washa Mfundisi.” 

“Amanzi asetholakalaphi pho?” 

“Kunzima Mfundisi. Amakhosikazi asewalanda emfuleni 

oqhamuka kwaJarvis.” 

Lapho ezwa igama likaJarvis, uKhumalo wafikelwa wuvalo 
nobuhlungu. Kodwa wathi, “Unjani uJarvis?” 

“Ufike izolo Mfundisi. Angazi ukuthi unjani. Inkosikazi 
yona seyinamasontwana yabuya. Kuthiwa ayiphilile neze, futhi 
ihwabhekile. Phela sengisebenza khona Mfundisi.” 

Wathula uKhumalo wangakhuluma. Umngane wakhe wathi, 

 0 



“Sekuyaziwa lapha.” 

“Sekuyaziwa lapha.” 

“Kuyaziwa Mfundisi.” 

Ababe besakhuluma futhi. Indledlana yayilokhu ibadonsile, 

yedlula emaqhugwaneni nasemasimini angenalutho. Kubuye 
kuzwakale abantu bememezana emnyameni. 

“Bayatshelana ukuthi usubuyile Mfundisi.” 

“Ngiyezwa Mhlobo wami.” 

“Bayathokoza Mfundisi.” 

Nempela babethokoza. Baqhamuka emizaneni eseceleni 
komgwaqo, badilika emagqumeni. Abafana yilokhu bememezile. 

“Hhawu Mfundisi, usubuyile.” 

“Siyabonga Mfundisi ukukubona usubuyile.” 

“Kade wemuka Mfundisi.” 

Kwezwakala ingane ithi kukhona uthisha omusha esikoleni. 
Eyesibili yathi, “Suka, kade afika.” Nangu umfana ebingelela. 
Angalindi nampendulo. Abeseqala ezisinela inkondlo yakhe 
enganake muntu. 

Kukhona isibane ngaphandle esontweni, isibane esikhanyiswa 
lapho kunenkonzo. Nanko amakhosikazi eBandla ehlezi 
phansi esibomvini ngaphansi kwesibane. Agqoke ezimhlophe, 
entanyeni abophe ngokuluhlaza. Asukume lapho sebesondela, 
enye bese iqala iculo. Bacula bonke namadoda ayekhona lapho 
acula. UKhumalo wethula isigqoko, nabo bacula. Intombazana 
yama imangele. Yiculo lokubonga, umuntu limkhumbuza 
uNkulunkulu. Umuntu uzilahla phambi kukaNkulunkulu abonge 
umusa wakhe ohlezi phakade. Amazwi abo awekezela ayoshona 
kude le emagqumeni alugwadule nasemasimini ezibomvu 
aqothukile. Liculwa ngothando, ngentobeko, ngombongo. 

Kwafuneka uKhumalo athandaze. Wathandaza: “Nkulunkulu 
siyabonga ngomhawu wakho ongapheliyo. Siyakubonga 

 0 


ngokusilondoloza kwakho endleleni saze sazofinyelela lapha 
ekhaya. Siyakubonga ngenxa yezihlobo zethu nemizi yethu. 
Siyakubonga ngawo wonke numusa nomhawu wakho. 
Nkulunkulu siphe imvula, siyakunxusa…” 

Kwezwakala bonke bethi, Amen, lapho ecela imvula. 
“Nkulunkulu siphe imvula ukuze sikwazi ukulima sitshale. Uma 
singayiphiwa imvula sisindise endlaleni, siyakuthandaza.” 

Baphinda futhi bathi, Amen. Useyafudumala manje ngenxa 
yalokhu kwamkeleka kwakhe, kwamenza lokhu ukuba kuphele 
uvalo, athandazele nalokho okwakusekujuleni kwenhliziyo yakhe. 

“Nkulunkulu, menze lo mfanyana amkeleke lapha eNdotsheni. 
Makakhule lapha abe yindoda. Nonina…” 

Wake wathula sengathi uyahluleka ukuqhubeka nomthandazo, 
kodwa wabuye wazithoba, wehlisa izwi wathi, “Nonina 
mthethelele izono zakhe.” 

Kwabubula omunye wesifazane. UKhumalo uyamazi lo mfazi 
ukuthi nguNozindaba. Wayesesheshe ethi, “Sithethelele sonke 
ngoba sonke sonile. Nkulunkulu yenza ukuba le ntombazana 
yamkeleke lapha eNdotsheni.” 

Wathi ukuthula wayesethi, “Menze akuthole lokho akufunayo, 
akufumane nakufisayo.” 

Manje usefike efindweni elinzima kakhulu emthandazweni 
wakhe, kodwa wazithoba. “Nkulunkulu nendodana yami…” 

Akwaze kwabubula muntu manje. Bathula bonke bathi cwaka. 
NoNozindaba naye wathula. Walehlisa izwi lakhe kwaba sengathi 
uyahleba, “Mthethelele izono zakhe.” 

“Guqani!” 

Baguqa lapho phansi enhlabathini. Waphakamisa isandla 
nezwi, amandla abuya kumuntu omdala osebunzimeni. 

“UNkulunkulu anibusise, anilondoloze, enze ubuso bakhe 
bukhanye kini, aninike ukuthula noxolo manje kuze kube 

 0 



phakade. Umusa weNkosi yethu uJesu Krestu, nothando 
lukaNkulunkulu, nobudlelwane noMoya oyiNgcwele makube 
nani nabo bonke abathandekayo kithina manje kuze kube 
phakade.” 

phakade. Umusa weNkosi yethu uJesu Krestu, nothando 
lukaNkulunkulu, nobudlelwane noMoya oyiNgcwele makube 
nani nabo bonke abathandekayo kithina manje kuze kube 
phakade.” 

Yebo Nkosi sikelel’ iAfrika, izwe elithandekayo. Nkosi sisindise 
ekujuleni kwezono zethu. Nkosi sisindise ekwesabeni abantu. 
Nkosi sisindise sonke. 

Memeza mfana omncane ngezwana lakho eliwekezela 
emaweni. Sina mfana omncane leyo nkondlo engeyakho 
wedwa. Memeza usine, memeza usine, kuselithuba lakho. 
Yisiqalo nje lesi. Kusazokwenzeka izinto ezimangalisayo zenziwe 
ngabantu ongazange uzwe ngabo, ezindaweni ongakaze uzibone. 
Kusemhlabeni lapha. Awesabi ngoba awukazi lutho. Memeza 
usine, memeza usine. Kuseyisikhathi sakho. 

Sebehambile bonke abantu. UKhumalo waphendukela 
kumngane wakhe. 

“Kukhona izinto engifanele ngikutshele zona manje. Ngelinye 
ilanga ngiyobuye ngikutshele okunye. Udadewethu, uGertie, 
bekungumuntu esibuya naye. Besindawonye, ndlininye, 
sesilungise konke. Ngithe sengiyomvusa ekuseni, ngamfica 
engasekho.” 

“Awu Mfundisi!” 

“Indodana yami-ke yona inqunyelwe intambo. Angazi-ke 
noma bangahle bayihawukele yini. Kodwa bazongazisa.” 

 0 


“Awu Mfundisi!” 

“Ungabatshela abangane bakho, nabo bayotshela abanye. 

Akusiyona into engafihlwa lena. Ngakho-ke ubobatshela.” 

“Kulungile, ngizobatshela Mfundisi.” 

“Angazi noma kusafanele yini ukuba ngihlale lapha 

eNdotsheni?” 

“Usho ngani Mfundisi?” 

“Ngingahlala ngithini? Udadewethu ulahle umntanakhe; 
indodana yami ingumbulali. Ngiseyinto yani?” 

“UMfundisi uyokwenza njengokubona kwakhe. Kodwa 
ngiqinisile uma ngithi akukho noyedwa umuntu lapha Mfundisi 
ofisa ukuba uhambe. Akukho noyedwa umuntu ongazwelani 
nawe kulobu bunzima. Akukho noyedwa ongajabuli ngokubuya 
kwakho. Awubonanga yini kanti wena Mfundisi? Akukuthintanga 
yini lokhu enhliziyweni yakho?” 

“Ngizibonele kwangithinta kakhulu enhliziyweni. Kube 
yinduduzo enkulu emuva kokuhlupheka okungaka. Mhlobo 
wami, angifisi ukuhamba. Yikhaya lami leli. Side isikhathi 
ngilapha. Angingethande ukuba ngisuke lapha.” 

“Ngiyathokoza ukukuzwa usho njalo Mfundisi. Nami 
ngingethande ukwahlukana nawe. Ngangisemnyameni…” 

“Uyawunyakazisa umoya wami.” 

“Kukhona owake wakuzwa ngendodakazi kaSibeko Mfundisi? 

Angithi uyakhumbula?” 
“Ngiyakhumbula. Nayo seyahamba. Akwazi muntu lapho 

yashona khona. Bathi abayazi.” 

Kwabuya nobuhlungu wathi, “Bathi futhi abanandaba.” 

“Awu Mfundisi!” 

“Ngiyadabuka nami Mhlobo wami.” 

“Umhlaba ugcwele izinsizi Mfundisi.” 

 0 



“Uthi ungatshela mina kodwa?” 
“Kodwa nokho uselikholwa?” 
UKhumalo wambuka ngokukhanya kwesibane. “Ngiyakholwa 


kodwa sengiyakwazi ukuthi kuyimfihlakalo. Ubuhlungu 
nenhlupheko nakho kuyimfihlakalo. Umusa nothando 
yimfihlakalo. Kodwa sengiyakwazi futhi ukuthi umusa nothando 
kungabuhlawulela ubuhlungu nenhlupheko. Nangu umkami, 
nawe Mhlobo wami, nalaba bantu abebezosibingelela, nalo 
mntwanyana wentombazana othande ukuzoba nathi lapha 
eNdotsheni. Ngakho-ke noma ngisebuhlungwini, kodwa 
ngiyakholwa.” 

UKhumalo wabheka umhlobo wakhe ngentokozo. “Wena 
ungumshumayeli.” 

Umhlobo wakhe waveza izandla zakhe ezimaholo. “Uthi 
kodwa ngingumshumayeli uma nginje?” 

Wahleka uKhumalo. “Ngibheka inhliziyo, angibheki izandla. 
Ngiyabonga Mhlobo wami, ungisizile.” 

“Ungaze ubonge lokho Mfundisi? Sala kahle Baba.” 

“Hamba kahle Mhlobo wami. Pho uhamba ngayiphi indlela.” 

“Wo, kufanele ngigudle kwaSibeko Mfundisi. Ngithe ngiyothi 
ngingezwa ngimazise.” 

UKhumalo waqonda emzini wakhe. Wayesephenduka ethi, 
“Kufanele ngikutshele ukuthi yindodakazi kaSmith lena eyathi 
ayimazi futhi ayikhathali. Yayikhuluma ngesiNgisi. Uthe lapho 
uJarvis esengitshela ngesiZulu, wathi nje akazi. Kodwa uJarvis 
akaledlulisanga leli lokungakhathali.” 

“Ngiyakuzwa Mfundisi.” 

“Hamba kahle Mhlobo wami.” 

“Sala kahle Mfundisi.” 

UKhumalo waphenduka wayongena endlini, wafumanisa 

umkakhe nentombazana sebedla.” 

 0 


“Uphi umfana?” 
“Uselele Baba. Nawe kade ukhuluma bo!” 
“Impela, kodwa kuningi obekufanele ngikukhulume.” 
“Usicimile isibane?” 
“Kulungile kesivuthe nje.” 
“Kanti isonto selinemali eningi yini?” 
Wamamatheka kancane wathi, “Yilanga elibalulekile leli.” 
Umkakhe wahwaqabala wubuhlungu. Wayekwazi 


akucabangayo. 
“Ngizosicima.” kusho uKhumalo. 
“Ake sivuthe nje. Ungasicima ungaqeda ukudla.” 
“Kulungile.” 
Wayesebeka isandla ekhanda lentombazana wathi, “Usudlile 

njalo Mntanami?” 
Yambuka ingane imamatheka yathi, “Senganele Baba.” 
“Hamba-ke uyolala.” 
“Yebo Baba.” 
Yasukuma intombazana. “Ulale kahle Baba. Ulale kahle 

Mama.” 
“Ngizokubonisa ikamelo lakho Mntanami.” 
Ithe isibuya inkosikazi, yafica uKhumalo ebuka incwadi 

yasePosini. Wayinikeza umkakhe wathi, “Kule ncwadi kukhona 
imali esingakaze sibe nayo.” 
Wayivula incwadi, wakhuza wababaza lapho ebona ubungako 
bemali. 
“Ngeyethu?” 
“Yebo ngeyethu. Yisipho esivela kumuntu ongummangaliso. 
Onjengaye angikaze ngimbone emhlabeni.” 
“Usuzokwazi ukuthenga izingubo ezintsha ezimnyama, 

 



nawokhololo abasha, nesigqoko esisha.” 

nawokhololo abasha, nesigqoko esisha.” 

Wahlala phansi ethuthumela wathi, “Ngilalele.” 

2 

WAQALA-KE uKhumalo ukuthandaza mihla yonke 
esontweni ethandazela indawo yaseNdotsheni. Kodwa wayeqonda 
kahle ukuthi umthandazo wodwa awanele. Wayeqonda ukuthi 
abantu bafanele bahlangane, kube khona nabo abakwenzayo. 
Uthe lapho ecabanga ngalabo abanokwenza utho, wafica ukuthi 
yinkosi nothisha omkhulu kuphela. Inkosi le kwakungumuntu 
ozimukile, owayegqoka imbilijisi. Ekhanda yayithwala isigqoko 
soboya. Njalo yayihamba namaphakathi ayo. Uthisha omkhulu 
wayemncanyanyana ngomzimba, elokhu emamatheka njalo efaka 
izibuko ezinkulu. UKhumalo wabona ukuthi kungcono aqale 
enkosini. 

Kwakusesekuseni kodwa ilanga lase likhipha inhlanzi 
emanzini. Kwakungekho ngisho elokubika nje ifu. Lalingakaze 
lomise kanje. Namakhehla imbala ayengakhumbuli libalela 
kanje. Wawuthi lapho uhamba ungafake zicathulo, umhlabathi 
ukushise, ubabayele. Uma uhamba otshanini ubuzwe bufohlozeka 
ngenxa yokoma. Kuso sonke isigodi akukho nowodwa umfula 
owawusageleza. Naphezulu egqumeni utshani base buphenduka 
umbala. Akukho lapho kwakulinywa khona. Kwakungesikho 
nokuthi libalele. Izinkomo zase zizimbanjana nje, uzibone zilokhu 
ziya le nale zifuna amanzi. 

UKhumalo wakhuphukela emzini wenkosi. Lapho efika khona 
kwathiwa makalinde. Kwakuyinto ejwayelekile le ngoba inkosi 
yayimlindisa nje umuntu uma ithanda noma ingabambekile. 
Kodwa uKhumalo wakubonga lokhu ngoba kwamnika ithuba 

 


lokuphumula. Wakhulula ibhantshi, wahlala emthunzini. Wake 
wacabanga ngobukhosi. Ngubani ongaba yinkosi kuleli hlane? 
Yinto eyenziwa ngabelungu ngabomu le. Babulala amakhosi 
bese bemisa iziphakanyiswa ukuba zihlanganise abantu. Amanye 
amakhosi ayengamakhosi ngegama. Akhona nayelinga ukusiza 
abantu bakubo, nayethumela abantabawo ezikoleni. NoHulumeni 
wayelinga ukuwasiza. Kodwa lokhu kwakufana nokufunza ixhegu 
ngobisi ngoba wethemba ukuthi ngelinye ilanga liyophenduka 
libe ngumfana futhi. 

Waqabuka emicabangweni yakhe uKhumalo. Ziningi izinkalo 
zengqondo ayedabule kuzo ukusukela mhla lowo ephuma ekhaya 
ebheke eGoli. Lelo dolobha elikhulu lalimvule amehlo, wabona 
khona izinto ezikhulayo ezingasenakuhlehliswa muntu. EGoli 
ubukhosi babungasho lutho. Wasukuma ngoba wayesebiziwe. 

Wakhuleka. 

“UMfundisi uzosihlasela ngani-ke namuhla?” 

“Nkosi ngivela eGoli.” 

“Bese ngikuzwile lokho.” 

“Baningi kabi abantu bakithi abalapho.” 

“Yebo.” 

“Kufikile emqondweni wami ukuthi kunganjani sizame ukuba 

abanye balabo bantu sibagcine lapha emakhaya?” 

“Usho njalo? Yinto ezokwenziwa kanjani-ke leyo?” 

“Ngithi mina akongiwe inhlabathi lisekhona nje ithuba. 
Ukongiwa kwenhlabathi makufundiswe esikoleni. Mhlawumbe 
abanye bangahlala eNdotsheni uma inhlabathi ilungile.” 

Yathula inkosi ilwa nemicabango ekhanda. Pho-ke 
ayiphazanyiswa inkosi uma isathathekile yimicabango. Kodwa 
uKhumalo wabona ukuthi ayazi ukuthi izothini. Kaningi ingathi 
iyakhuluma kodwa ingayiqedi inkulumo. Ekugcineni yathi, 
“Sekukaningi ngicabanga ngale nto.” 

 



“Yebo Nkosi.” 

“Yebo Nkosi.” 

“Yebo Nkosi.” 

“Ngingathokoza-ke ukufumanisa ukuthi nawe ukhathazekile 

njengami.” 

Kwabuye kwathi cwaka. UKhumalo wabona ukuthi iNkosi 
ifuna amagama. 

“Uyakwazi Mfundisi ukuthi kudala sizifundisa lezi zinto 

ezikoleni. Kaningi sixoxa ngazo lezi zinto nomhloli omhlophe.” 

“Ngiyakwazi lokho Nkosi.” 

“Uyeza futhi umhloli, sizobuye siyiqhube le ngxoxo naye.” 

INkosi yayiphetha le nkulumo yayo njengomuntu onethemba, 
okhuthazekile. Yakhuluma sengathi sebeyitholile imfihlakalo 
yokulwisana nalesi simo. Wabona uKhumalo ukuthi seyiyaphela 
ingxoxo yabo. Wayesethi, “Manje Nkosi…” 

“Ngilalele Mfundisi.” 

“Kuliqiniso ukuthi seside isikhathi zifundiswa lezi zinto. 
Kepha kuyadabukisa ukubona indawo lapho kufundiselwa 
khona. Akukho tshani, akukho manzi. Noma lingana, ummbila 
uyokhawula ngedolo. Izinkomo ziyafa, ubisi alukho. Umntwana 
kaMalusi ushonile okaKhuluse ubangwa nezibi. NguNkulunkulu 
kuphela owaziyo ukuthi ngobani abanye abasazolandela.” 

UKhumalo wayekuqonda ukuthi ukhulume into enzima. 
Lonke ithenjana elalikhona eNkosini lashabalala. 

“Lomisile Mfundisi. Ungakhohlwa yilokho.” 

“Cha, angikhohliwe Nkosi. Noma izulu lina kuba nje.” 

Yabuye yathula iNkosi ingazi ukuthi izothini. Noma kuthi 
ayivuke ngolaka iluphethe lolu daba, yabuye yakhumbula 
ukuthi nguMfundisi lo muntu. Yayisithi, “Ngizoke ngibonane 
neMantshi. Ngiyakuvumela nami kulokhu okushoyo. ” 

 


Yathula futhi iNkosi icabanga. Yayisithi, “Sengake ngakhuluma 
nayo iMantshi.” 

Yahlala yathula ibuyise izinhlonze, ididekile. Wabona 
uKhumalo ukuthi akusekho lutho olunye ezobuye ilukhulume 
iNkosi. Wayesenyakaza ukuze ibone ukuthi naye uselungele 
ukuhamba. Esalindile, wabheka amadoda ayemile emva 
kweNkosi. Wawabona ukuthi nawo adidekile, akukho seluleko 
angasinika iNkosi ngalolu daba. Yasukuma kancane iNkosi 
yaxhawula uMfundisi. “Cha, ngizoke ngiyobonana neMantshi. 
Hamba kahle Mfundisi. “Sala kahle Nkosi.” 

UKhumalo wewusa igquma waze wayofika ekhaya. Esontweni 
wathandazela iNkosi, wathandazela nendawo yaseNdotsheni. 
Kwakushisa kabi lapha esontweni. Kwakuyindlu kathayela. 
Umoya wakhe wawuphansi, ithemba selincipha. Wathandaza nje 
umthandazo omfushane, wayesephuma futhi ngalo ilanga eyofuna 
uthisha omkhulu. 

Nalapho akabanga nampumelelo etheni. Uthisha omkhulu 
wamamkela kahle, empopola ngalezo zibuko zakhe ezinkulu. 
Wambonisa izinto eziningi, amabhuku omsebenzi wesikole, 
nemifanekiso yezimbali, nembewu nokunye. Wathi uthisha 
omkhulu isikole silinga ukuba imfundo esikoleni ihambisane 
nempilo yabantu. Wambonisa nezincwadi ezivela ezikolemfundo 
eMgungundlovu. Waphuma noKhumalo kulelo langa eyombonisa 
izingadi zesikole. Kepha kwakungekho manzi. Konke kwakushile. 
Konke esigodini saseNdotsheni kwakufile, nabantwana babefa. 

UKhumalo wabuza kuthisha ukuthi laba bantwana 
bangagcinwa kanjani lapha eNdotsheni. Wanikina ikhanda 
uthisha, wathi isikole asinamandla. UKhumalo waphindela 
ekhaya edumele, edangele. Uphi lowo mbono owawumfikele 
eZenzeleni? Umbono owawuzalwe wukuhlupheka okukhulu? 
Umbono wokuthi uMfundisi angayiguqula indawo asebenza kuyo 
ibe yindawo lapho abantu bephile kahle ngentokozo? Okusho 

 



ukuthi sase sedlulile yini esakhe isikhathi? Noma mhlawumbe 
umbono wakhe kwakuliphupho nje? Ngamandla kaNkulunkulu 
kuphela ayengenza le mimangaliso. Wabuye wathandaza futhi 
ngamafushane. “Nkulunkulu, ngethula ezandleni zakho le ndawo 
yaseNdotsheni.” 

ukuthi sase sedlulile yini esakhe isikhathi? Noma mhlawumbe 
umbono wakhe kwakuliphupho nje? Ngamandla kaNkulunkulu 
kuphela ayengenza le mimangaliso. Wabuye wathandaza futhi 
ngamafushane. “Nkulunkulu, ngethula ezandleni zakho le ndawo 
yaseNdotsheni.” 

Umfanyana wamamatheka, wethula isigqoko wathi, 
“Sawubona.” UKhumalo wazizwa eneqholo ukuba abingelelwe 
kanje, wabuya wafikelwa ngamahloni, emangaliswa yilo mfanyana 
owethulela umuntu isigqoko. 

“Sawubona Nkosana. Ugibele ilanga linje?” 

“Angikuzwa mina ukushisa. Yisonto lakho leli?” 

“Yebo yisonto lami.” 

“Nami ngingena esikoleni esakhiwe yiBandla, eSt. Mark’s. 

Asikho isikole esifana naso eGoli. Kukhona nendlu yesonto.” 

“ESt. Mark’s! Nalapha Nkosana kuseSt. Mark’s. Kodwa phela 
elenu isonto lihle kakhulu kunaleli.” 

“Y…ebo, uqinisile. Lingcono lona kunaleli,” esho emamatheka 

umfana. “Lisedolobheni phela. Yindlu yakho leya?” 

“Yebo, kukwami.” 

“Ngingangena phakathi? Angikaze ngingene endlini 

yoMfundisi; ngisho eyoMfundisi onsundu.” 

“Ungangena Nkosana, akulutho lokho.” 

Wehla umfanyana wagaxa amatomu esigxotsheni. Abeze 
esontweni bawagaxa lapha amahhashi abo. Wesula izinyawo 
emnyango, wethula isigqoko wangena endlini. 

 


“Kwaze kwakuhle. Akuzange kufike emqondweni wami ukuthi 
kanti kuhle kangaka.” 

“Azinjena zonke izindlu zethu. Kepha-ke uMfundisi ufanele 
ayigcine icocekile indlu yakhe. Mhlawumbe sewuke wazibona 
nezinye izindlu?” 

“Yebo sengike ngazibona; epulazini likaMkhulu. Azizinhle 
zona njengalena. Ngumsebenzi wakho lowaya?” 

“Yebo Nkosana.” 

“Sengathi yizibalo.” 

“Nempela yizo izibalo. Ngamakhawundi eBandla.” 

“Bengingazi ukuthi namaBandla anamakhawundi. Bengiye 
ngithi yizitolo zodwa.” 

Wahleka uKhumalo. Wabuye waphinda futhi waze wabuza 
umfana wathi, “Uhlekani?” Kodwa naye wahleka. 

“Cha, ngiyahleka nje Nkosana.” 

“Nkosana? Lokho kusho iNkosi encane angithi?” 

“Yebo, iNkosi encane; umnumzane omncane.” 

“Ngiyazi. Wena-ke ubizwa kanjani? Mina ngifanele ngithini?” 

“Mfundisi.” 

“Ngiyabona Mfundisi. Kusho ukuthini lokho?” 

“Kusho umPristi.” 

“Ngingahlala phansi Mfundisi?” Walibiza kancane igama elithi 
Mfundisi, “Ngilibize kahle?” 

“Wazibamba sekuthi makahleke uKhumalo.“Ulibize kahle. 
Kuyashisa Nkosana, kunjani amanzi okuphuza?” 

“Cha, ngiphe ubisi. Ngifuna olubandayo oluphuma 
emakhazeni.” 

“Nkosana azikho lezi zinto zamakhaza eNdotsheni?” 

“Ngiphe ubisi nje-ke Mfundisi noma lungaphumi emakhazeni.” 

 



“Nkosana alukho ubisi eNdotsheni.” 

“Nkosana alukho ubisi eNdotsheni.” 

UKhumalo wawaletha amanzi. Esaphuza, wabuza uKhumalo 

wathi, “Uzohlala isikhathi esingakanani Nkosana?” 

“Asiside Mfundisi isikhathi engisazosihlala.” 

Waphuza amanzi wayesethi, “Akusiso isikhathi sethu 
sokuphumula lesi. Size nje ngezizathu ezithize.” 

UKhumalo wama embuka, wathi ngenhliziyo, O, ntandane 
yabantu, ngiyazazi lezo zizathu. 

Bathi ukuxoxaxoxa umfanyana ebuza amagama athile esiZulu. 
Phela babexoxa ngesiNgisi ngoba umfana lona wayengasazi 
isiZulu. UKhumalo wathi, “Cha, Nkosana, usuzosifunda impela 
isiZulu.” Waphendula umfana wathi, “Silula isiZulu. Sikhathi sini 

Mfundisi.” 

“Sekungu-12 Nkosana.” 

“Awu, mangihambe. Ngiyabonga ngamanzi Mfundisi.” 

Umfana waqonda ehhashini lakhe. “Awungigibelise Mfundisi?” 

Nembala uKhumalo wamgibelisa. Wathi umfana, “Ngiyobuye 
ngizokubona futhi Mfundisi, ngizokhuluma isiZulu.” 

Wahleka uKhumalo wathi, “Kulungile, ubobuya.” 

“Mfundisi?” 

“Nkosana?” 

“Kubangelwa yini ukuba lungabikho ubisi eNdotsheni? 
Yingoba abantu bempofu?” 

“Yebo Nkosana.” 

“Abantwana pho benze njani?” 

UKhumalo wambuka lo mfana. Wayesethi, “Bayafa 
Mntanami. Abanye bayafa njengoba sikhuluma nje. 

“Ngobani abafayo?” 

 


“Umntwana wakwaKhuluse.” 

“Udokotela akezanga yini?” 

“Uzile” 

“Wathini?” 

“Wathi kufuneka umntwana athole ubisi Nkosana.” 

“Bathini abazali?” 

“Bathi sizwile Dokotela.” 

“Ngiyabona,” kusho umfana ngezwi elincane. Wethula 

isigqoko wathi, “Sala kahle Mfundisi.” Wahamba. 

Ukuhlwa kwaletha ukuphola. Bathe behlezi bedla 
abakwaKhumalo, kwezwakala umsindo wamasondo. Kwase 
kuzwakala ukunqonqotha. Emnyango kwakumi umhlobo 

kaKhumalo owayemthwalele izimpahla. 

“E, Mfundisi. Siyabonana Mame.” 

“Ngena Mhlobo wami. Ufike kahle impi ilwa.” 

“Ngiyabonga Baba. Sengiphuthuma ekhaya. Into nje 

nginomlayezo wakho.” 

“Wami?” 

“Yebo Mfundisi, ovela kuJarvis. Umfanyana lona womlungu 

obekade elapha yini namuhla?” 
Lwamuthi nke uvalo uKhumalo eseyicabanga kahle into 

ayenzileyo. 

“Yebo ubelapha” 

“Besisebenza laphaya emithini, wasifica khona lo mfana. 

Angisazi isiNgisi Mfundisi, kodwa ngizwile ukuthi kukhulunywa 
ngomntwana kaKhuluse. Ake uzobona engikuphathele khona.” 

Phandle kwakukhona ubisi ngamakane acwebezelayo. 

“Lolu bisi ngolwabantwana abancane kuphela abangakangeni 
esikoleni,” washo lo muntu sengathi uyazibona ukuthi 
ungumuntu omkhulu. “Bazophiwa nguwe kuphela. La masaka 

 



ngawokwemboza amakane. Abafana abancane kufuneka balethe 
amanzi okumanzisa amasaka. Amakane ngizabowalanda ekuseni. 
Kuzokwenziwa lokhu kuze kuhlume utshani futhi, sikwazi 
ukuthola ubisi.” 

ngawokwemboza amakane. Abafana abancane kufuneka balethe 
amanzi okumanzisa amasaka. Amakane ngizabowalanda ekuseni. 
Kuzokwenziwa lokhu kuze kuhlume utshani futhi, sikwazi 
ukuthola ubisi.” 

Yathi indoda, “Ngisaqede isonto nje ngimsebenzela kodwa 
hhayi, angikaze ngimbone umlungu olunge kanje. Ngingamfela 
nokumfela.” 

Wakhwela enqoleni. “Lapho ngifika ekhaya ngihamba ngale 
nqola, iNkosikazi yami izocabanga ukuthi sengiyimantshi uqobo 
lwayo.” Bahleka bonke, noKhumalo wahleka, ehleka ukuthi lo 
muntu onje uzicabanga eyimantshi, nokuthi imantshi ingahamba 
ngenqola nje. Waphenduka wangena endlini elokhu ehlekile. 
Umkakhe wambuka emangele. 

3 

KWAFIKA umntwana esikoleni evela esitolo ephethe 
izincwadi ezine. Uthisha omkhulu wazedlulisela kwaMfundisi. 
Enye yayivela ku-Absalom ebhalele umkakhe. Enye wayeyibhalele 
abazali bakhe. Zombili zazivela ejele elikhulu ePitoli. Eyesithathu 
yayivela kuMsimanga, eyesine ivela kummeli uMnu. Carmichael. 
Wayivula enovalo lena ngoba yayivela kummeli owathatha icala 
elithathela uNkulunkulu. Ummeli wayemazisa ukuthi behlulekile 
ukuba umfana ahawukelwe. Uzolengiswa ngayo leyo nyanga mhla 

 0 


ziyishumi nanhlanu. Akabe esafunda lutho olunye. Wahlala lapho 
kwaphela i-awa, kwaphela amabili. Akukho lutho ayelubona 
nayeluzwa. Waze wethuswa ngumkakhe esethi, “Seyize yafika 
Baba.” 

Wavuma ngekhanda. Wathi umkakhe, “Yilethe lapha Baba.” 
Wamnikeza ngezandla ezithuthumelayo. Wazifundela naye. 
Wahlala phansi egcwele ubuhlungu obungummangaliso. Kanti 
kwakungemntwana wesisu sakhe yini lona? Owancela ibele lakhe? 
Kodwa washeshe wasukuma yena wathi, “Akufanele sihlale nje. 
Qedela izincwadi zakho uhambe uyobona umntwana kaKhuluse 
kanye nale ngane uLizibethe. Nami ngisaqhuba umsebenzi 
wami.” 

“Kusekhona nenye incwadi.” 

“Evela kuye?” 

“Yebo.” 

Wayinikeza umkakhe. Wahlala phansi futhi, wayivula. 
Wawungabubona emehlweni akhe, ebusweni, kuzo zonke izitho 
zakhe, ubuhlungu ayebuthwele. Kodwa uKhumalo akabonanga 
lutho ngoba wayelokhu egqolozele phansi. Naphansi lapho 
wayengaboni lutho. 

“Baba!” 

Wabheka umkakhe. 

“Funda uqede sihambe siyosebenza.” 

Wayithatha incwadi yendodana yakhe wayifunda. 
Yayimfushane. Baba wami noMama wami: Ngiyethemba 
ukuthi nisaphila. Nami ngiyaphila. Ngitshelwe khona 
namuhla ekuseni ukuthi anginakuhawukelwa ngesenzo sami. 
Ngakho-ke angiseyuphinde nginibone futhi. Yinhle le ndawo 
engikuyo. Ngivalelwe, akekho ovunyelwe ukuba azongibona. 
Ngiyabhema uma ngithanda, ngifunde, ngibhale nezincwadi. 
Nabelungu abangikhulumisi kabi. Kukhona uMfundisi onsundu 

 



ongihambelayo. Ungilungiselela indlela. 

ongihambelayo. Ungilungiselela indlela. 

ekhaya bengingaseyuphinde ngihambe. 

Yimi indodana yenu 

uAbsalom 

Usezelwe yini umntwana? Uma ngabe ngumfana, ngithanda 
aqanjwe ngokuthi nguPetros. Senizwile yini ngecala lika Matthew 
noJohannes. Ngaya enkantolo ngiyofakaza kodwa angazi ukuthi 
laphela kanjani. Wayithola yini Baba imali encwadini yami 
yasePosini? 

“Baba, asihambe manje siyosebenza.” 

“Impela, kungcono lokho. Kodwa angikayifundi incwadi 
kaMsimanga. Nansi nencwadi yendodakazi.” 

“Ngizomphathela yona. Funda eyakho kuqala. Uzoya 

kwaKhuluse?” 

“Ngizoya.” 

“Kungakukhathaza kakhulu yini uma ungedlula ngasesitolo?” 

UKhumalo wabheka phandle ngefasitela wathi, “Ake ubheke, 

ake ubheke amafu!” 
Weza nomkakhe wazokuma eceleni kwakhe, wawabona naye 

amafu amnyama esigodini soMzimkhulu. 

“Lizokuna. Yini oyifuna esitolo?” 

“Cha, angifuni lutho. Bengifuna nje ukuyokhuluma nomlungu 

ukuthi uma kufika lezi zincwadi ezivela ejele, ePitoli, azigcine 
kuze kufike thina. Sesihlazeke ngokwanele.” 

“Impela uqinisile Mkami. Ngizokuya.” 

“Funda-ke incwadi yakho.” 

Wayesevula incwadi kaMsimanga efunda ngezigemegeme 
zaseGoli. Eseqedile, waphumela phandle eyobuka amafu. 

 


Kwakumnandi ukubona amafu ngemuva kokubalela okungaka. 
Ayesegingqika kancane phezu kwamakhanda abo ebange 
ezintabeni. Kwakwethembisa ngempela ukuthi lizokuna noma 
kanjani. 

Esamile lapho wabona imoto iqhamuka eCarisbrooke yehlela 
esigodini. Kwakungesiyo into ejwayelekile le. Yayihamba kancane 
ngoba kwakungesiwo umgwaqo wezimoto. Kuthe kusenjalo 
wabona umlungu ehlezi ethule ehhashini ngasesontweni. 
Kwakungathi ulinde imoto. Wethuka lapho ebona ukuthi lo 
mlungu nguJarvis. Kwaphuma umlungu emotweni. Wethuka 
ngokunye lapho ebona ukuthi lo mlungu yiMantshi. Wehla 
uJarvis ehhashini, baxhawulana neMantshi, nabanye abelungu 
ababehla emotweni. Babephethe izinduku namaduku. Khona 
ngaso leso sikhathi, kwaqhamuka iNkosi igibele ihhashi, ithwele 
isigqoko soboya, igqoke imbilijisi. 

Yayikakwe ngamaphakathi ayo. Babingelelana neMantshi. 
Base bexoxa bonke, kwaba sobala ukuthi lukhona udaba 
abahlangene ngalo. Kwalokhu kukhonjwa kude, kukhonjwa 
eduze. Omunye wamaphakathi wayesegawula isihlahla esincane 
esinamagatsha aqondile, aphundlekile. La magatsha wayesewenza 
izinqamu, wazicija nganxanye. Lapho uKhumalo usekhexile 
nje wukumangala. Abelungu babuye bakhipha ezinye izinduku 
namaduku emotweni. Omunye wayesemisa ibhokisi ngemilenze 
emithathu sengathi uzothatha izithombe. UJarvis wathatha 
izinduku namaduku, neMantshi nayo yathatha ezinye namaduku. 
IMantshi yayisililahle laphaya ibhantshi ngenxa yokushisa. Nabo 
bakhombisana amafu. UKhumalo wezwa uJarvis ethi, sengathi 
liyeza ngempela namuhla. 

Pho-ke neNkosi yayingafuni ukwedlulwa ngabelungu. 
Nayo yehla ehhashini yathatha ezinye izinduku. Kodwa wahle 
wabona uKhumalo ukuthi ayiqondisisi okwenziwayo. UJarvis, 
okunguyena okwakungathi ngumninindaba, wagxumeka induku 
phansi. INkosi yanikeza elinye iphakathi layo induku yakhuluma 

 



nalo. Iphakathi lasuka nalo layogxumeka induku phansi. 
Umlungu webhokisi elimilenze mithathu wamemeza wathi, hhayi 
lapho, hhayi lapho. Susa leyo nduku! Yadideka manje indoda 
ukuthi yenze njani. Yabheka eNkosini, yezwa iNkosi ifutheka 
ithi, hhayi lapho, hhayi lapho, isuse! Kepha neNkosi manje 
yayisinamahloni, ingazi ukuthi kwenziwani. Yagibela ihhashi layo 
yayekela abelungu ukuba bagxumeke izinduku zabo. 

nalo. Iphakathi lasuka nalo layogxumeka induku phansi. 
Umlungu webhokisi elimilenze mithathu wamemeza wathi, hhayi 
lapho, hhayi lapho. Susa leyo nduku! Yadideka manje indoda 
ukuthi yenze njani. Yabheka eNkosini, yezwa iNkosi ifutheka 
ithi, hhayi lapho, hhayi lapho, isuse! Kepha neNkosi manje 
yayisinamahloni, ingazi ukuthi kwenziwani. Yagibela ihhashi layo 
yayekela abelungu ukuba bagxumeke izinduku zabo. 

Kodwa uJarvis wake wasala yena. Wavalelisa nje eMantshini, 
wayesedabula emasimini elinganisa ibanga ngamanyathelo. 
UKhumalo wezwa iMantshi ithi komunye, kuthiwa uyasangana. 
Uma konke engikuzwayo kuliqiniso, yonke imadlana yakhe 
izophela nya. 

IMantshi yase ithi eNkosini, ubheke kungasuswa neyodwa 
induku. Zingathintwa nokuthintwa. Yavalelisa eNkosini, 
base bekhwela emotweni nabanye abelungu behamba. INkosi 
yathi kumaphakathi ayo, nazise kabanzi ukuthi zingalokothi 
zichukunyiswe lezi zinduku. Behlukana-ke, abanye bashona le, 
nabanye bashona le. INkosi yona yahamba yedlula esontweni. 
Babingelelana nje noKhumalo kodwa ayaze yama ukuba imtshele 
ukuthi nduku zani lezi. 

Wayeqinisile uJarvis lapho ethi ngelinye leli lanamuhla. 

 


Lase limnyama yonke indawo. NgaseMzimkhulu lase lilokhu 
lindindizele njalo, liphonse imibane emibi. Yayisifikile into 
eyayikhalelwa ngumuntu wonke. Ezindleleni wawubona omame 
sebephuthuma emakhaya. Kwasuka omkhulu umsindo izingane 
ziphuma ziphulukundlela esikoleni kwathiwa mazithathele 
ngejubane zigoduke. 

Laliza lilibi. Phezu koMzimkhulu kwakulenga ifu elimnyama 
bhuqe. Wama isikhathi eside uKhumalo elibuka. Laduma, 
labaneka. Kwasuka umoya omkhulu esigodini saseNdotsheni, 
kwathi ngci izintuli emasimini nasezindleleni. Kwaphenduka 
kwaba mnyama ngesikhashana, izintaba ezingale koMzimkhulu 
azabe zisabonakala ngenxa yemvula. Wabona uJarvis ethatha 
izinyawo eqonda ehhashini lakhe. Wasusa isihlalo netomu 
masinyane walidedela. Wayesethatha izinyawo eqonda 
kuKhumalo. 

“Mfundisi.” 

“Mnumzane.” 

“Ake ngibeke isihlalo sami netomu lapha emnyango wesonto 

lakho, nami ngikhosele lapha esontweni.” 

“Nami ngizokuhlalisa Mnumzane.” 

Baqonda esontweni. Bathe bengena lalisho phezu 
kwamakhanda abo, adilika amathonsi. Ngomzuzwana nje 
layiwuhlula, ababe besezwana nalapho bethi bayakhuluma. 
UKhumalo wakhanyisa isibane esasikhona lapho esontweni, 
uJarvis yena wahlala phansi ebhangeni wanganyakaza. 
Ngesikhashana nje yaqala imvula ukungena ngezibondo 
ophahleni. Uthayela lona wawusugugile. Kwafuneka ukuba 
uJarvis aqhele lapho ehlezi khona. 

“Seluyavuza uphahla Mnumzane,” kumemeza uKhumalo 
enamahloni. 

“Ngiyalubona nami,” kuphendula uJarvis. 

 



Nalapho eqhelele khona uJarvis, yafika futhi imvula. Wabuye 
waqhela futhi. Wasukuma wathi ukuhambahamba efuna indawo 
eyomile kodwa akaze ayithola ngoba naphansi amanzi ayesegeleza 
nje... 

Nalapho eqhelele khona uJarvis, yafika futhi imvula. Wabuye 
waqhela futhi. Wasukuma wathi ukuhambahamba efuna indawo 
eyomile kodwa akaze ayithola ngoba naphansi amanzi ayesegeleza 
nje... 

“Sengikubonile nami lokho.” 

Waze wayithola uJarvis indawo lapho kwakunganethi kakhulu, 
noKhumalo wayithola. Bahlala bethule bethe cwaka. Phandle 
kwakungathule ukuduma kwezulu nomsindo wemvula ophahleni. 

Bahlala isikhathi eside. Bezwa imifula isiholoba, imifula 
ebikade ifile yavuka. Babona ukuthi sekuyadlula. Lase lidumela 
kude, sekukhanya kancane nasesontweni nemvula ingasabangi 
omkhulu umsindo ophahleni. 

Kwathi selisa impela uJarvis weza kuKhumalo wakhuluma 
naye engambhekile kodwa, wathi, “Kuthiwani ngendodana 
yakho? Izohawukelwa?” 

UKhumalo wakhipha incwadi esikhwameni ngezandla 
ezithuthumelayo. Wayethuthumela ngenxa yosizi lwakhe 
nangenxa yokwesaba uJarvis. UJarvis wayithatha wayibhekisa 
ekukhanyeni. Wayeseyiphindisela emvalaphini wayinika 
uKhumalo. 

“Angiziqondi nami lezi zinto.” 

“Ngiyezwa Mnumzane.” 

Wathula isikhashana uJarvis ebheke isiphambano lapho 
esontweni. “Ngiyolukhumbula nami lolu suku lweshumi 
nesihlanu. Sala kahle Mfundisi.” 

Kodwa uKhumalo akashongo ukuthi hamba kahle. Akashongo 
nokuthi uzomthwalela itomu nesihlalo. Akuzange kufike 
nokuthi abonge uJarvis ngobisi. Nendaba yezinduku ayizange 
ifike engqondweni yakhe. Uthe eqambe esukuma ephuma, 

 


wayesehambile uJarvis. Lalisakhiza, amanzi esehlokoma yonke 
indawo esigodini. Amanzi ayebomvu yigazi lomhlabathi. 

Kusihlwa ngalelo langa kwaphunywa yonke imizi kuzobukwa 
lezi zinduku. Akekho owayeqonda ukuthi ngezani. Abafanyana 
base bethole umdlalo, benze sengathi bayazimonyula 
izinduku lezi. Amantombazana ayebukele wona, kumnandi, 
kodwa lukhona novadlwana. Nangempela omunye umfana 
wayinyomula. Bashaywa uvalo bonke, amanye amantombazana 
athi ehhene, ehhene, sinitshelile. Unina wamuthi xhakathisi lo 
mfanyana wathi, wenzani wena lesi siphukuphukwana? Amadoda 
ayekhona ayithatha induku afuna umgodi lapho iphume khona. 
Ayibuyisela. Ambambatha umhlabathi ngezandla, abeka utshani 
namatshe ukuze kungabonakali ukuthi ike yachukunyiswa. 

Yafika inqodlana nobisi. Onina babantwana baqonda 
esontweni beyokwamkela. 

“Zinduku zani lezi Mhlobo wami?” kubuza uKhumalo. 

“Angazi nami Mfundisi. Mhlawumbe ngiyokuzwa kusasa.” 

4 

KWAPHELA izinsuku eziningi zigxunyekiwe izinduku kodwa 
akubuyanga kwafika muntu. Kwase kukhona amahemuhemu 
okuthi kuzokwakhiwa idamu. Akekho kodwa owayeqonda ukuthi 
amanzi azovelaphi. Umhlobo kaKhumalo wamtshela ukuthi 
uJarvis uye ePitoli, uyabona ukuthi uhambe ngazo izinduku lezi. 

Zedlula izinsuku. UKhumalo wabeka isineke ethandazela 
iNdotsheni. Ilanga laphuma lashona njengemihla. 

Wasinda umntwana kaKhuluse, uKhumalo waqhuba 
umsebenzi wakhe weBandla. Isikole saqhubeka nomsebenzi waso. 
UKhumalo wayefisa sengathi uJarvis angabuya yikhona abantu 
bezokwazi ukuthi kuhlosweni. Yena wayebona ukuthi akekho 

 



omunye ngaphandle kukaJarvis owayengabasindisa eNdotsheni. 

omunye ngaphandle kukaJarvis owayengabasindisa eNdotsheni. 

Ngelinye ilanga wafika futhi umfanyana womlungu egibele. 
Lapho uKhumalo eya kuye, wethula isigqoko umfana, uKhumalo 
wafikelwa wukuthokoza okukhulu lapho ebona lo mntwana futhi. 

“Ngisazokhuluma isiZulu futhi.” Wehla ehhashini waligaxa 
esigxotsheni. Waqonda endlini, wathintitha uthuli emnyango, 
wethula isigqoko, wangena. Wahlala phansi ngasetafuleni esese, 
wathalaza yonke indawo endlini. Kwakujabulisa ukubona le 
ngane. 

“Sewaze wawaqeda amakhawundi akho Mfundisi?” 

“Sengawaqeda Nkosana.” 

“Ayelungile?” 

Wahleka uKhumalo. Wayengenakuzibamba. “Ayebaleke 

kahle.” 

“Sesingakhuluma manje isiZulu?” 

Wahleka uKhumalo wahlala phansi naye ngasetafuleni wathi, 

“Sesingakhuluma. Ubuya nini uyihlomkhulu?” 

“Angazi. Sengifuna abuye. Ngiyamthanda uMkhulu.” 

Kwathi lapho kuthi akahleke futhi uKhumalo, wazibamba, 
wabona ukuthi mhlawumbe akusiyo into yokuhlekwa leyo. 
Kodwa wahleka umfana, noKhumalo wayesehleka. Kwakulula 
ukuhleka nalo mfana. 

“Uphindela nini eGoli Nkosana?” 

“Angabuya uMkhulu.” 

Wathi kuye ngesiZulu, “Mhla uhambayo kuyofana nokucima 

 


kwenkanyezi eNdotsheni.” 

“Uthini Mfundisi?” 

Lapho ethi umhumushela ngesiNgisi wathi umfana, “Cha, 

phinda futhi ngesiZulu.” Nempela waphinda. 

“Lapho usuhambile – awuphinde futhi lokhu okunye.” 

Waphinda futhi uKhumalo ngesiZulu kodwa wehluleka 

ukulandela umfana. Wayesethi akamtshele ngesiNgisi. Nembala 
wamtshela. 

“Wo, sengiyezwa,” esho ngesiZulu. 

UKhumalo washaya izandla wathi, “Awu! Awu! Usukwazi 
kanti ukukhuluma isiZulu?” Wahleka umfana ejabule. Kwangena 
iNkosikazi. Wathi uKhumalo, yiNkosikazi yami-ke lena. Wathi 
kumkakhe, yiyona-ke indodana yakhe le. Wasukuma umfana 
wathi ukukhothama phambi komkaKhumalo. INkosikazi 
yambuka ngokwesaba nosizi. Wathi umfana muhle umuzi wakho, 
esho ehleka. 

INkosikazi yathi, ngikhungathekile, angazi ukuthi ngingathini. 
Wathi umfana, ngiyakuzwa, esho ngesiZulu. Wethuka 
umkaKhumalo wahlehlela nyova. UKhumalo washeshe wathi, 
hhayi bo, akakuzwa. Wazi lokho kuphela. Waphinde washaya 
izandla wathi Awu! Awu! Awu! Usuyasazi impela isiZulu. Kepha 
iNkosikazi yaqonda emnyango yanyamalala. 

“Sesingakhuluma isiZulu Mfundisi?” 

“Sengilungile.” 

Base befundisana-ke isiZulu, umfana abize igama ngesiNgisi, 
abeselihumusha, ngesiZulu. Kuthe sekwedlule isikhathi eside, 
uKhumalo wathi, “Nkosana sekuya ku-12. Mhlawumbe 
kungcono ugoduke manje.” 

“Nempela sengiyagoduka, kodwa ngizobuya ngizofunda isiZulu.” 

“Ubobuya Nkosana. Uzosheshe usifunde. Usikhipha 
ngamakhala.” 

 



Wajabula umfana. Sebefike ehhashini wathi, “Ake ungisize 
Mfundisi.” Nembala wamkhweza ehhashini. Esephezulu wethula 
isigqoko waholobha wahamba. Wama umfana wamemeza wathi, 
“Nanguya uMkhulu!” washaya ihhashi ethi usukela imoto. 

Wajabula umfana. Sebefike ehhashini wathi, “Ake ungisize 
Mfundisi.” Nembala wamkhweza ehhashini. Esephezulu wethula 
isigqoko waholobha wahamba. Wama umfana wamemeza wathi, 
“Nanguya uMkhulu!” washaya ihhashi ethi usukela imoto. 

“Yebo, yimina.” 

“Mina ngingumlimi omusha. Nazi izincwadi zami Mfundisi.” 

“Masiye endlini,” kusho uKhumalo ejabule, emangele. 

Baqonda endlini, insizwa yakhipha izincwadi zayo 
yazikhombisa uMfundisi. Lezi zincwadi zazivela kubafundisi, 
kubahloli, nakwabanye abantu. Zazincoma isimilo sale nsizwa, 
uNapoleon Letsitsi. Elinye iphepha kwakuyisitifiketi sakhe 
sobulimi. 

“Ngiyabona. Pho-ke ulethwa yini lapha? Ngubani okuthumele 
kimi?” 

“Kusho umlungu engize naye.” 

“UJarvis?” 

“Angilazi igama lakhe Mfundisi. Kodwa yilo mlungu osuka 
lapha khona manje.” 

“Ehhene, nguJarvis lowo. Sale usungitshela konke.” 

“Ngizofundisa ukulima lapha Mfundisi.” 

“Uzofundisa thina lapha eNdotsheni?” 

“Yebo Mfundisi.” 

Bakhanya ngentokozo ubuso bukaKhumalo. “Uyingelosi evela 
kuNkulunkulu.” Wasukuma wahambahamba endlini eshaya 
izandla. Yambuka le nsizwa imangele. Waphinda futhi uKhumalo 
wathi, “Uyingelosi evela kuNkulunkulu.” Wahlala phansi. “Lo 
mlungu ukulandephi?” 

 0 


“Ufike ekhaya eKrugersdorp. Bengifundisa khona. Wangibuza 
ukuthi ngingathanda yini ukuthabatha umsebenzi omkhulu. 
Wayesengitshela ngale ndawo yaseNdotsheni. Ngabona ukuthi 
kuhle ngize.” 

“Lapho ubufundisa khona?” 

“Akusikho ukuthi ngabufundela ubuthishela. Ngakho-ke 
neholo lami belingelihle. Umlungu wathi ngizohola ishumi 
lawopondwe ngenyanga lapha. Ngeza-ke. Kodwa-ke angizelanga 
imali nje. Akukho lutho ebengilwenza esikoleni.” 

UKhumalo wezwa efikelwa wumona. Wayengakaze alihole 
ishumi lawopondwe ngenyanga selokhu aba nguye. Kodwa 
washeshe wakwedlulisa lokho. 

“Ungibuzile umlungu ukuthi ngiyasazi yini isiZulu, ngathi 
angisazi. Kodwa isiXhosa ngisazi kahle. Umama ngumXhosa. 
Wathi kulungile ngoba isiZulu nesiXhosa kucishe kufane.” 

UmkaKhumalo wabuye wavula umnyango ezobika ukuthi 
ukudla sekulungile. Wathi uKhumalo, “Nkosikazi nguLetsitsi 
lona. Uzofundisa ukulima lapha eNdotsheni.” Wayesethi 
kuLetsitsi, “Ake siye etafuleni.” 

Baqonda etafuleni. ULetsitsi waziswa nasentombazaneni. 
Esebongile uKhumalo, bahlala phansi. Wathi, “Nifike nini 

eMgungundlovu?” 

“Khona namuhla ekuseni Mfundisi. Sase siza lapha ngemoto.” 

“Umfumanise engumuntu onjani lo mlungu?” 

“Ungumuntu othule Mfundisi. Akazange abe namagama 

amaningi.” 

“Yisimo sakhe.” 

“Sike sama phezulu laphaya wathi, ‘Ake usho-ke ongakwenza 

esigodini esinje?’ Ngamagama akhe okuqala lawo.” 

“Wamtshela-ke?” 

“Ngamtshela Mfundisi.” 

 



“Wayesethini-ke?” 

“Wayesethini-ke?” 

“Kwase?” 

“Akabuyanga wakhuluma saze sazofika lapha. Wayesethi, 
‘Hamba kuMfundisi uthi makakufunele indawo yokuhlala. 
Uthi ngiyadabuka ngoba ngingezanga mina ngokwami. 
Ngisaphuthuma ngasekhaya.’” 

UKhumalo nowakwakhe babhekana. 

“Izindlu ziyingcosana lapha, kanti futhi phela kukwaMfundisi. 
Kodwa ungahlala lapha uma uthanda.” 

“Nathi Mfundisi sikholwa kulo leli Bandla. Ngingabonga uma 

ngingahlala lapha.” 

“Uzokwenzani-ke lapha kule ndawo?” 

Yahleka le nsizwa yathi, “Kufuneka ngiqale ngokuyihlola.” 

“Ubungenzani kulesiya esinye isigodi?” 

Yabatshela-ke insizwa ukuthi abantu bafanele bakhawule 
ukucabaya, benze umquba; ukhula balusiphule balubuthezele 
ndawonye, lungayekwa nje ukuba luze lomele elangeni. Futhi 
akufuneki balime bewuse iqele; kufuneka bavundle. Kufuneka 
batshale imithi ekhula masinyane bazothola okokubasa. Le mithi 
yiyo futhi ezobamba amanzi ukuthi angahambi ngamandla 
agugule inhlabathi. Kodwa kulukhuni lokhu ngoba kufuneka 
abantu bafundiswe kuqala. Kufuneka amasimu amanye 
atshalwe imithi, amanye enziwe amadlelo. Okunzima kakhulu 
wukuphungulwa kwezinkomo ngoba ziningi kakhulu, ziqeda 
utshani. 

“Likhona yini idamu elizombiwa?” kubuza uKhumalo. 

“Ehhene. Kwenzelwa ukuba izinkomo zingawasweli amanzi. 
Angadonswa futhi la manzi kuyonethiselwa ngawo amasimu 
namadlelo.” 

“Azovelaphi la manzi?” 

 


“Azodonswa emfuleni ngamapayipi. Usho njalo umlungu.” 

“Kusobala ukuthi usho umfula wakhe. Kodwa uthi zonke lezi 
zinto ozishoyo zingenzeka lapha eNdotsheni?” 

“Kufuneka ngiqale ngokubona indawo Mfundisi,” kusho 

umlimi ehleka. 

“Ingani wedlule khona uza lapha?” 

“Yebo kunjalo, kodwa bengisemotweni. Kufuneka ngiyihlole 
kahle. Ngiyethemba kodwa ukuthi kungenzeka konke.” 

Bahlala etafuleni bethokozile bonke. Wathi uKhumalo, 
“Ngiyitshelile le nsizwa ukuthi iyingelosi evela kuNkulunkulu.” 
Wehluleka nokuhlala phansi uKhumalo, wasukuma 
wahambahamba endlini. “Kambe usuzovele uwuqale umsebenzi 

wakho?” 

Yahleka insizwa yathi, “Kunjalo Mfundisi.” 

“Uzoqala ngani?” 

“Kufuneka ngiqale ngokuyobonana neNkosi.” 

“Uqinisile. Yinto yokuqala leyo.” 

Wayesezwa izigi zehhashi, waqonda phandle emangele ukuthi 

ngabe sekungumfanyana yini futhi. Kanti nangempela nguye. 
Kodwa akehlanga ehhashini. 

“Cishe ngahamba ngingasavalelisanga.” 

“Awu! Usuyahamba Nkosana?” 

Umfana akaze awuphendula umbuzo. Wabona ukuthi 
uKhumalo umangele. “Kusize ukuba uMkhulu asheshe abuye. 
Ukuba wephuzile bengingaseyukulithola ithuba lokuvalelisa.” 

“Kusho ukuthi usuhamba kusasa yini Nkosana?” 

“Ehhene, kusasa, ngalesi sitimela esincanyanyana.” 

“Awu Nkosana!” 

“Kodwa-ke ngizobuya singavalwa isikole, sibuye siqhube isiZulu.” 

“Ngiyathokoza.” 

 



“Sala kahle-ke Mfundisi.” 

“Sala kahle-ke Mfundisi.” 

Wethula isigqoko umfana evalelisa, washaya ihhashi kwasuka 

uthuli lwabheka phezulu. Wama uKhumalo, nomlimi wafika 
bama bobabili bebuka umfanyana eyosithela. 

“Lowaya-ke,” kusho uKhumalo “yingelosi encane evela 
kuNkulunkulu.” 

Baphenduka bangena endlini. Wathi uKhumalo, “Wena usho 
njalo-ke Letsitsi, uthi kuningi okungenziwa lapha?” 

“Ngisho njalo Mfundisi.” 

“Ukusho ngoba uqinisile lokho?” 

“Asikho isizathu esingavimbela ukuba le ndawo ingabuyeli 
esimeni sayo sakuqala. Kodwa phela yinto ethatha isikhathi le. 
Ayenzeki ngelanga.” 

“Sengathi uNkulunkulu angavuma ngikubone lokhu okushoyo 
ngingakafi.” 

5 

Wonke amalungiselelo okuqiniswa kwamalungu amasha 
ayesenziwe. Amakhosikazi eBandla ayelapho embethe ezimhlophe, 
entanyeni egaxe okuluhlaza. Namadoda eBandla ayengayile 
emsebenzini emadolobheni ayekhona. Abantwana abazoqiniswa 
babekhona, amantombazane egqoke ezimhlophe, nasemakhanda 
ethwele okumhlophe. Abafana babengafanisene bona. Endlini 
laphaya amakhosikazi ayegqigqizela elekelela uNkosikazi. 
Ngemuva kwesonto kwakuzophuzwa itiye namaqebelengwane. 

Nanko amafu enyuka futhi. Kuyabonakala ukuthi imvula 
isabuya. Abanye kabaze baqonda noma bajabule yini noma 
qha. Babheka amafu, babheka indlela ayezoqhamuka ngayo 
umBhishobhi. 

 


UKhumalo wabheka phezulu ekhathazekile, wabheka 
emgwaqweni ayezoqhamuka ngawo umBhishobhi. Wamangala 
lapho ebona umhlobo wakhe eza ngenqola yobisi. Ubisi 
lwalungaze lungafika masinyane kangaka. 

“Washesha kangaka?” 

“Impela ngisheshile Mfundisi. Asisezusebenza namuhla. 

INkosikazi ayisekho.” 

“Awu! Awu! Awu! Uthini uma usho njalo?” 

“Kunjalo ngempela Mfundisi. Yedlule ilanga lilaphaya,” esho 

ekhomba phezulu ngomunwe. 

“Awu! Awu! Awu! Yekani usizi emhlabeni.” 

“Usizi olukhulu Mfundisi.” 

“Uphi uMnumzane?” 

“Ukhona Mfundisi, akakhulumi. Nawe-ke uyamazi. Kodwa 

ukuthula kwakhe kungokunye. Mfundisi, ake ngiyozilungisa 
ngizobuya enkonzweni.” 

“Hamba Mhlobo wami.” 

UKhumalo wangena endlini eyobikela umkakhe. Bakhuza 
bababaza bonke. Abanye bakhala, bekhuluma ngokulunga 
kwenkosikazi eshonileyo. UKhumalo wahlala phansi ecabanga 
ukuthi enze njani. Okungcono aye kwaJarvis emva kwenkonzo 
ayomlilela. Wayesecabanga ngosizi azolufumana, izimoto 
zabelungu, abelungu abazobe bekhona bemi izixukwana 
ngezixukwana begqoke izingubo ezimnyama. Sewake wayibona 
le nto. Futhi kwakungesiyo into ejwayelekile ukuba umuntu 
ayolilela umlungu. Wayekwazi futhi ukuthi akukho muntu 
oyomnaka ngaphandle kokuba kuphume uJarvis uqobo. 

Wayesehosha iphepha lokubhala. Wabona ukuthi kungcono 
ayibhale ngesiNgisi le ncwadi ngoba abelungu abaningi 
bayasikhuluma isiZulu kodwa abakwazi ukusifunda nokusibhala. 
Wabhala-ke. Mnumzane: Siyadabuka thina beBandla ukuzwa 

 



ngokushona kwenkosikazi. Siyalila kanye nawe Mnumzane. 
Sineqiniso ukuthi ubezazi izinto osenzela zona, naye ehambisana 
nomqondo wakho. Siyomthandazela ukuba alale ngokuthula, 
nawe sikuthandazele Mnumzane ukuba ududuzeke. Yima 
ngeqiniso Rev. S. Khumalo. 

ngokushona kwenkosikazi. Siyalila kanye nawe Mnumzane. 
Sineqiniso ukuthi ubezazi izinto osenzela zona, naye ehambisana 
nomqondo wakho. Siyomthandazela ukuba alale ngokuthula, 
nawe sikuthandazele Mnumzane ukuba ududuzeke. Yima 
ngeqiniso Rev. S. Khumalo. 

“Ngiyezwa Mfundisi.” 

“Hamba-ke Mntanami. Ngiyadabuka ungasezukuba khona 

enkonzweni.” 

“Akunani Mfundisi.” 

UKhumalo wayeseyobikela abantu ngokushona kwenkosikazi. 
Bathula bathi cwaka, kwaphela uhleko nokukhulumela phezulu. 
Bakhulumela phansi kwaze kwafika umBhishobhi. 

Kwakumnyama esontweni, kwakhanyiswa izibane. Amafu 
amakhulu amnyama ayegingqika phezu kwesigodi, umbane 
uhlaba phezu kwamagquma lapho inhlabathi yayigugulekile 
sengathi kuxexebuke inyama emzimbeni. Lasho izulu ezigodini 
zamaxhegu, nezalukazi, nabafazi, nabantwana. Amadoda awekho, 

 


izinsizwa nezintombi azikho, umhlabathi awusakwazi ukubondla. 
Abanye abantwana balaphaya esontweni bayaqiniswa. Emva 
kwesikhathi nabo bazohamba ngoba umhlabathi awukwazi 
ukubondla. 

Kwakumnyama esontweni. Imvula yayingena ngophahla. 
Kwavela amabhaka phansi. Abantu balokhu beqhela ezindaweni 
zabo beqhelela lapho kunganethi khona. Izingubo ezimhlophe 
zaba manzi, enye intombazana yayiqhaqhazela ngenxa yamakhaza. 
Yayesaba ukuqhela lapho imi khona noma inetha nje ngoba 
kwakungolunye usuku lolu, usuku lokuqiniswa. Lathi izwi 
lomBhishobhi, “Vikela Nkulunkulu lo mntwana ngomusa 
wakho waseZulwini, ukuze ahlale engowakho njalo njalo, akhule 
imihla yonke ngoMoya oyiNgcwele aze afike embusweni wakho 
ophakade.” Wakuphindaphinda lokhu kubo bonke abantwana 
abeza kuye ebaqinisa. 

Emva kwenkonzo baxhobelana endlini sebeyokudla. 
UKhumalo wacela labo abebengaqiniswa, nalabo abangesibo 
abazali balabo ababekade beqiniswa ukuba basale esontweni 
ngoba lalisana kakhulu noma lingasadumi nje. Noma kunjalo 
abantu bagcwala baphuphuma kwaMfundisi, baze bayogcwala 
nasekhisini. 

Lasa. UKhumalo nomBhishobhi basala bobabili endlini 
lapho uKhumalo ayesebenzela khona. Wokhela ipipi lakhe 
umBhishobhi wayesethi, “Mnu. Khumalo, ngisathanda 
ukukhuluma nawe”. Wahlala phansi uKhumalo enovalo, esaba 
lokhu okuzokhulunywa ngumBhishobhi. 

“Ngiyadabuka kakhulu ukuzwa ngakho konke ukuhlupheka 
kwakho Mhlobo wami”. 

“Bekunzima kakhulu Nkosi yami.” 

“Angithandanga ukukukhathaza Mnu. Khumalo ngemva 
kwayo yonke le nkathazo. Ngase ngithi angilinde kuze kufike le 
nkonzo yokuqiniswa.” 

 



“Yebo Mbhishobhi.” 

“Yebo Mbhishobhi.” 

Ungakungabazi lokho.” 

“Yebo Mbhishobhi.” 

“Ngibona ukuthi kungcono usuke lapha eNdotsheni.” 

Yikho lokho kanye ebengikwenqenile, kusho uKhumalo 
ngenhliziyo. Uma ngisuka lapha ngingafa. Sengigugile ukuba 
ngingayoqalisa phansi kwenye indawo. Ngigugile, ngibuthaka. 
Ngizamile ukuba ngumzali kulaba bantu. Ukuba wawukhona 
eNdotsheni Mbhishobhi mhla ngibuyayo ngivela eGoli 
wawuyozibonela ukuthi la bantu basangithanda noma ngigugile. 
Wawuyomuzwa umntwana ethi, siyajabula ngoba uMfundisi 
ubuyile; besingamlandeli kahle lona omunye. Ungangisusa 
ngesikhathi kuqala izinto ezintsha, sekukhona ubisi lwabantwana, 
sekufike le nsizwa engumlimi, sekugxunyekwa izikhonkwane 
zedamu? Amehlo agcwala izinyembezi avaleka, zaqathaka 
izinyembezi ziwela ensudini entsha emnyama, esikelwe le 
nkonzo ngemali kaMsimanga. Lageba ikhanda elidala, wakhalisa 
okomntwana umuntu omdala engasho lutho. 

“Mnu. Khumalo,” kusho umBhishobhi. Wabuye waphakamisa 
izwi, “Mnu. Khumalo.” 

“Mnumzane, Nkosi.” 

“Ngiyadabuka uma ngikuzwisa ubuhlungu. Kodwa kungebe 
ngcono yini uma usuka lapha?” 

“Ngokwenza lokho okushoyo Mbhishobhi.” 

UmBhishobhi wabeka izindololwane zakhe emadolweni wathi, 
“Mnu. Khumalo, akusilo yini iqiniso ukuthi uyise walo muntu 
owabulawa ngumakhelwane wakho lapha eNdotsheni? UMnu. 
Jarvis?” 

“Kuliqiniso Mbhishobhi.” 

“Ngaleso sizathu nje sisodwa ngithi kufanele uhambe.” 

 


Yisizathu leso sokuba ngihambe? esho ngenhliziyo. 

Ingani uJarvis uyangihambela? Ingani umzukulu wakhe 
ubeza emzini wami? Ingani uthumela abantwana baseNdotsheni 
ubisi? Uselande nomlimi ukuba azofundisa abantu ukulima? 
Angimzweli buhlungu njengoba eshonelwe yiNkosikazi nje? 
Pho umuntu angazisho kanjani zonke lezizinto kumBhishobhi? 

Umuntu omkhulu kangaka? Yizinto ezingeze zakhulunywa. 

“Uyayizwa yini le nto engiyishoyo Mnu. Khumalo?” 

“Ngiyezwa Mbhishobhi.” 

“Ngingakuthumela eMgungundlovu kumhlobo wakho 
uNtombela. Ungasizana naye, kuphunguke umthwalo 
emahlombe akho. Wena ungabhekana nje nomsebenzi 
wobufundisi, yena-ke abhekane nezakhiwo, nezikole, nezimali. 
Ngisho njalo-ke mina.” 

“Ngiyakuzwa Mbhishobhi.” 

“Uma uhlala lapha, Mnu. Khumalo, mningi umthwalo ozoba 
semahlombe akho. Nangu uJarvis, ngumakhelwane wakho. 
Kufanele kube nzima lokho kuwe. Leli sonto kufuneka lakhiwe. 
Yiningi imali eyofuneka. Uzibonele nawe namuhla ukuthi 

seyiphelile indlu yesonto.” 

“Yebo Mbhishobhi.” 

“Ngizwa nokuthi ubuye nomalokazana wakwakho, nokuthi 
unzima. Uthi kambe kulungile uzomhlalisa lapha Mnu. 
Khumalo? Kungebe ngcono ukuyohlala lapho kungaziwa lutho 
ngalezi zinto?” 

“Ngiyezwa Nkosi.” 

Kwezwakala ukunqonqotha emnyango. Kwakungumfana 
owayekade ehambise incwadi. Wayithatha uKhumalo incwadi. 
Wabonga kumfana. Wavala umnyango, wayeseyohlala phansi 
esihlalweni elalele umBhishobhi. 

“Funda incwadi yakho Mnu. Khumalo.” 

 



Nembala uKhumalo wayivula wafunda. 

Nembala uKhumalo wayivula wafunda. 

yesonto eNdotsheni. Ngizofika kesizoxoxa ngalolu daba. 

Yimina James Jarvis 

Mangikwazise nokuthi umkami wayesegula singakayi eGoli. 

Wasukuma uKhumalo wakhuluma ngezwi elammangalisa 

umBhishobhi. “Le nto ivela kuNkulunkulu. Le nto ivela 
kuNkulunkulu.” 

“Ake ngibone le ncwadi yakho evela kuNkulunkulu.” 

UKhumalo wamnikeza masinyane, wama ngesikhathi 
umBhishobhi esayifunda. Wayifunda wayiqeda, wabuye 
wayifunda futhi. Wakhipha iduku wafinya incwadi elokhu 
eyiphethe. 

“Zinto zini ezenziwayo?” 

UKhumalo wayesemtshela ngobisi, nedamu elalizombiwa 
nangomlimi. Wafinya kaningi umBhishobhi wayesethi 
kuKhumalo, “Ngummangaliso le nto. Angikaze ngiyizwe into 
enje.” 

Wayesechazela umBhishobhi ukuthi asho ukuthini la magama 
athi, Mangikutshele nokuthi umkami wayesegula singakayi 
eGoli. Wamtshela ukuthi wawabhala la magama uJarvis ngoba 
ehawukela yena Khumalo. Watshela umBhishobhi nangokuthi 
wambuza ngokuthi indodana yakhe izohawukelwa yini? 
Wamtshela nangomzukulu kaJarvis owayemhambela. 

UmBhishobhi wathi, “Masiye esontweni siyothandaza uma 
ikhona indawo eyomile lapho singathandazela khona lapha 
kuleliya sonto lakho. Sekufanele ngihambe. Ngisaya kude mina. 

 0 


Ake ngivalelise kuqala kunkosikazi nakumalokazana wakwakho. 
Ake ungitshele ngomalokazana nomntwana lona azomthola. 

“Siyithandazela obala leyo nto phambi kwabantu bonke. 
Singabuye senze njani ngaphezu kwalokho Mbhishobhi?” 

“Kwakunjalo kudala abantu besenokholo,” kusho 
umBhishobhi. “Kodwa angingasho ukuthi kudala ngoba ngizwe 
izimanga namuhla.” 

Wavalelisa umBhishobhi kulabo ababesendlini, base beya 
esontweni noKhumalo. Emnyango wesonto wathi kuKhumalo, 
“Ngiyabona akuyona intando kaNkululunkulu ukuba usuke 
lapha eNdotsheni.” 

Esehambile umBhishobhi, uKhumalo wama phandle 
sekuhwalala. Lase linqamukile izulu kodwa lisabuya. 
Kwakupholile, kushaya umoyana, uqhamuka emfuleni. Wezwa 
umoya wakhe uphakama. Emi lapho ebuka lesi sigodi esikhulu, 
wezwa izwi livela eZulwini, “Duduzekani, duduzekani bantu 
bami. Lezi zinto ngiyozenza kini, nginganilahli.” 

Kodwa akwenzekanga ngendlela abantu abaye bacabange 
ukuthi zenzeka ngayo lezi zinto. Kwenzeka ngenye indlela. 
Esephindela endlini, wafica umkakhe, nomalokazana, namanye 
amakhosikazi eBandla nomhlobo wakhe owathwalela impahla 
belungisa izimbali ezizobekwa ethuneni. Balokhu bephikisana 
ngendlela ezifanele ukwenziwa ngayo. Nokho baze baqeda. 
Sebeqedile, kwase kuthathwa iphepha kubhalwa lokhu: 

Ngozwelano olukhulu.. 

Yithi beBandla lase St. Mark’s 

eNdotsheni 

UKhumalo wayiloba ngokucophelela okukhulu le nto 
eqaphele ukuba ingangcoliswa nguyinki. Kwase kufika iNkosikazi 
izombiza ukuba azokudla. 

 



6 

6 

Kodwa-ke akwenzekanga ngamlingo konke lokhu. Kwabizwa 
imihlangano eminingi engabenelisanga abanye. Nokuba kuze 
kube khona okwenziwayo yingoba abantu babesaba iNkosi. 
Abaphatheka kabi kakhulu yilabo okwathathwa amasimu abo. 
Umfowabo kaKhuluse kwaphela isikhathi eside engakhulumisi 
muntu ngoba idamu lalizothatha indawo yakhe. Ayaze yamanelisa 
lena ayinikwe esikhundleni sayo. Waze wancengwa nguMfundisi, 
kwaba lukhuni-ke ukuqinisa ikhanda kuMfundisi ngoba ubisi 
olwasindisa umntwana womfowabo lwaluqhamuke ngoMfundisi. 
INkosi yayishilo ukuthi kusekhona nezinye izinto ezilukhuni 
kakhulu ezizocelwa. Umlimi yena wayefuna ukuba abantu 
batshelwe konke ngasikhathi sinye. Kepha kwakungeke kulunge 
ngaleyo ndlela. 

Kwakukhona inkulumo yokuthi uHulumeni uzoletha 
inkunzi yohlobo eNkosini. Umlimi wachazela uKhumalo ukuthi 
bazochitha zonke izinkomazi eziyizigqala. Kodwa akazange 
akusho lokho emhlanganweni ngoba kwakuyinxeba elibuhlungu 
lelo kubantu abazi ukuthi umcebo yinkomo. 

 


Kepha okwabamangalisa ngaphezu kwakho konke abantu, 
yilo mshini okuthiwa wawusetshenziswa empini. Wawuyithatha 
inhlabathi endaweni yomfowabo kaKhuluse uyoyithela 
ezindukwini. Yayilokhu iya ngokuya ikhula inhlabathi yenza 
indunduma. Naye umfowabo kaKhuluse abukele aze ahleke, 
abuye akhumbule ukuthi konje uthukuthele abese enyukubala 
futhi. Kodwa nokho uziduduza ngokuthi ngonyaka ozayo lapho 
idamu seligcwele amanzi, umhlabathi kaZuma nomfowabo 
ngezansi kwedamu uzothathwa ngoba kuzotshalwa khona utshani 
babelungu, bunethiselwe ngamanzi aphuma edamini. Yilobu 
tshani obuzophiwa izinkomo uma zivalelwe esibayeni. Kade 
bemhleka ngoba umhlabathi wakhe uthathiwe kwenziwa idamu. 
Bayalunga ngoba nowabo uzothathwa. 

Kukhona into entsha kulesi sigodi, umoya omusha, impilo 
entsha. Kuyaxoxwa ngazo zonke lezi zinto emakhaya. Noma 
izithelo zingabonakali, kodwa sekuyabonakala okwenziwayo. 

“Kwakukhona omunye uNapoleon,” kusho uKhumalo, 
“owenza izinto eziningi. Ngenxa yobuningi bezinto azenza, 
kwalotshwa izincwadi eziningi ngaye.” 

Wahleka umlimi kodwa wabheka phansi sengathi unamahloni. 

“Ufanele uziqhenye,” kusho uKhumalo, “ngoba sekukhona 
impilo entsha kulesi sigodi. Miningi iminyaka ngilapha kodwa 
angikaze ngibabone abantu belima ngomdlandla ongaka. 
Kukhona umoya omusha lapha. Akusikho ukuthi yizimvula nje 
kuphela. Ngibona ithemba engingakaze ngilibone.” 

“Ungalindeli lutho olungakanani. Mina angilindele lutho 
olungakanani nonyaka,” kusho umlimi. “Ummbila uzothi thuthu 
kancane wedlule idolo, nokudla kuzoba kuningana. Kodwa 

umhlabathi usemubi.” 

“Kodwa ngonyaka ozayo kobe sekukhona isibaya.” 

“Ehhene,” kusho umlimi. “Buningi ubulongwe obuzotholakala 

esibayeni. Bathi abantu, Mfundisi, noma kungaze kubande 

 



kanjani ebusika bangeke babase amalongwe.” 

kanjani ebusika bangeke babase amalongwe.” 

“Iminyaka eminingi Mfundisi. Ake usho Mfundisi, 
uyacabanga ukuthi bayowabekezela amakhaza kuze kuphele 

iminyaka eyisikhombisa?” 

“Yima isibindi Mfana. Siyasebenza neNkosi.” 

“Sengathi ngabe idamu seliphelile. Lapho seliphelile sizothola 
amanzi amadlelo. Ngiyakutshela Mfundisi kuzoba khona ubisi 
kule ndawo. Akuyube kusadingeka ukuthatha ubisi lomlungu.” 

UKhumalo wambuka. “Ngabe siyini ukuba akusilo ubisi 
lomlungu? Ngabe siyini ukuba lo mlungu akasenzelanga konke 
lokhu? Wena ngabe ukuphi? Ngabe ulapha? 

“Yebo, kuliqiniso ukuthi ngiholelwa nguye. Akusho ukuthi 
angibongi.” 

“Ungakhulumi-ke kanjalo.” 

Akabe esaba khona ofuna ukukhuluma waze wathi umlimi, 
“Mfundisi, angithi uyabona ukuthi ngisebenza ngenhliziyo yami 
yonke lapha?” 

“Ngiyabona.” 

“Ngisebenza kanjalo ngoba ngisebenzela izwe lakithi, nabantu 
bakithi. Ukukhumbule lokho Mfundisi. Ngabe angizikhandli 

kanje ukuba akunjalo.” 

“Ukuba akekho okuqashileyo ngabe awukho lapha.” 

“Ngiyakuzwa Mfundisi. Ulungile lo mlungu, futhi 

ngiyamhlonipha. Kodwa akufanele izinto ziqhutshwe kanje.” 

“Kufanele ziqhutshwe kanjani?” 

“Hhayi kanje.” 

“Kanjani?” 

“Uyabona Mfundisi, ngumlungu osinika umhlabathi 

 


omncane, ongenakusiphilisa. Ngumlungu osithatha emakhaya 
asiyise emsebenzini. Sasingazi lutho thina. Yizo zonke lezi zinto 
esezenze le ndawo yaqothuka yaba nje. Lokho okwenziwa yilo 
mlungu wukuhlawula nje.” 

“Angiyithandi le nkulumo enje.” 

“Ngiyakuzwa Mfundisi. Ngikuzwa kahle. Ake ngikubuze nje 

into ibenye.” 

“Buza.” 

“Uma-ke le ndawo seyibuye yaphila futhi njengoba 

uthandazela ukuba kube njalo, uyakholwa yini ukuthi uma 
bengabuya bonke abantu balapha ingabaphilisa?” 

“Angazi.” 

“Mina-ke ngiyazi Mfundisi. Singayilungisa lendawo silungisele 
labo abalapha. Bangakhula abantwana babo, iyoba ncane futhi, 
kufuneke abanye bahambe.” 

Wathula uKhumalo engazi ukuthi uzophendula athini. 

“Uhlakaniphile kakhulu kunami.” 

“Ngiyadabuka Mfundisi.” 

“Cha, ungadabuki. Ngiyabona ukuthi ungumuntu othanda 

iqiniso.” 

“Ngafundiswa lokho Mfundisi. Ngafundiswa ngumlungu. 
Wathi lowo mlungu, ‘ungeke ube ngumlimi oqotho uma ungalazi 

iqiniso.’” 

“Wayehlakaniphile lowo mlungu.” 

“Nguye futhi nowangifundisa ukuthi asisebenzeli abasiqashile; 

sisebenzela ilizwe nesizwe sonke. Asisebenzeli ngisho nemali.” 

UKhumalo kwamthinta lokhu wathi, “Baningi yini 
abacabangisa okwakho?” 

“Angazi Mfundisi. Angazi noma baningi yini. Kodwa bakhona 
abathize. Sisebenzela i-Afrika Mfundisi. Asisebenzeli osiqashile, 

 



asisebenzeli umlungu, asisebenzeli onsundu, sisebenzela i-Afrika.” 

asisebenzeli umlungu, asisebenzeli onsundu, sisebenzela i-Afrika.” 

“Singasho ukuba sinakho. Sikhuluma njengengoma yethu 

yesizwe. Sithi Nkosi sikelel’ i-Afrika.” 

“Sekuyahlwa, sekuyisikhathi sokuba sihlambe.” 

“Ungangizwa kabi Mfundisi. Angisiye mina umuntu 

wepolitiki. Angisiye umuntu ongasusa iziphithiphithi lapha 
endaweni yakini. Ngizosiza mina kuphela.” 

“Sengathi uNkulunkulu angawuchumisa umsebenzi wakho. 
Ndodana igama elilodwa nje.” 

“Yebo Mfundisi” 

“ Angikwazi ukukuvimbela ukuba ucabange ngendlela 
ocabanga ngayo. Kuhle uma umuntu ongangawe enemicabango 
ejule kangaka. Kodwa ungayivumeli inzondo ingene enhliziyweni 
yakho. Ungabi nasifiso futhi sokuba ube namandla phezu 
kwabanye. Nginomhlobo owangifundisa ukuthi amandla 
ayimpehlwa.” 

“Angizondi muntu Mfundisi. Angifisi nokuba ngibe namandla 
phezu kwabanye. 

“Kuhle lokho. Inzondo iningi kakhulu kuleli zwe lakithi.” 

Insizwa yangena endlini iyogeza. Wake wasala phandle 
uKhumalo izinkanyezi ziqhakaza. Wacabanga ngale ndawo 
eyayilungiswa. Kwamanelisa lokho ngoba yena lase lishona ilanga 
lempilo yakhe. Wayesemdala. Imiqondo emisha yayimhlupha, 
imzwisa ubuhlungu. Abanjengaye nje babebizwa ngokuthi yizinja 
zabelungu. Kepha-ke wakhuliswa kanjalo, waphila impilo enjalo, 
uyofa enjalo. 

Waphenduka naye wangena endlini. 

 


7 

ZAZILISHUMI nane enyangeni. UKhumalo wathi 
kumkakhe, “ Ngiyenyuka, ngiya entabeni.” Waphendula wathi, 
“Ngiyezwa.” Wayengaqali ukukwenza lokhu. Wake waya entabeni 
u-Absalom egulela ukufa, sekulindwe nje umphefumulo. Waya 
futhi entabeni elwa impi enkulu engqondweni yakhe, efuna 
ukulahla ubufundisi asebenze esitolo athole imali angasoze 
ayithole ebufundisini. 

“Awufuni yini ukuhamba nami? Angithandi ukukushiya lapha 
wedwa.” 

Wathinteka enhliziyweni yakhe umkakhe kodwa wathi, “Cha, 
angikwazi mina ngoba sesisondele isikhathi sentombazana. 
Ayinakusala yodwa. Hamba kodwa wena.” 

Wamenzela itiye, wamnika namaqebengwane. Wathatha 
ibhantshi lakhe nenduku yakhe wakhuphuka ngendlela eya 
emzini weNkosi. Kodwa ithi ingakafiki khona, kube khona enye 
echezukayo ebheka Emoyeni. 

Kwase kuhwalala, eyedwa. Wakuthokozela lokho. Uthe lapho 
esedabula ematsheni wabona umuntu egibele ihhashi, wezwa izwi 
lithi, “Nguwe lowo Mfundisi?” 

“Yebo, yimina Mnumzane.” 

“Sihlangane kahle Mfundisi. Ngiphethe nencwadi lapha 
yabantu beBandla lakho.” Wathi ukuthulathula wayesethi, 

“Zazizinhle kabi izimbali Mfundisi.” 

“Ngiyathokoza Mnumzane.” 

“Ngendaba yesonto Mfundisi. Niyayifuna yini indlu yesonto 

entsha?” 

Wehluleka ukuthi uzothini uKhumalo. Kodwa uJarvis 
wayifunda ivaliwe. “Amapulani endlu azofika kuwe masinyane. 
Uyokusho-ke uma ngabe ayakwenelisa.” 

“Ngiyowathumela kumBhishobhi Mnumzane.” 

 



“Uyokwenza lokho okubonayo. Kodwa ngifisa ukuba 
kusebenzeke masinyane ngoba sengiyahamba lapha.” 

“Uyokwenza lokho okubonayo. Kodwa ngifisa ukuba 
kusebenzeke masinyane ngoba sengiyahamba lapha.” 

“Kakhulu Mnumzane.” 

“Ufana naye?” 

“Ufana naye Mnumzane.” 

Waqhuba uKhumalo wathi, “Angikaze mina ngimbone 

umntwana onje.” 

UJarvis wathi, “Usho ukuthini ngalokho?” 

“Mnumzane, kukhona ukukhanya ngaphakathi kuye.” 

“Uqinisile. Wayenjalo nalona omunye. Angithi 

uyamkhumbula?” 

UKhumalo wathi, “Ngiyamkhumbula” ngoba wayebona 
ukuthi yiyona mpendulo engaduduza lo muntu omdala. 

Bama bethule waze wathi uJarvis, “Sengiyahamba Mfundisi.” 
Kodwa akaze ahamba. Wathi, “Uyaphi kodwa ebusuku lokhu?” 

UKhumalo wakhohlwa nje ukuthi uzophendula athini. Wathi, 
“Ngiya entabeni.” Uthe esafuna amagama okuchazela uJarvis, 
wamuzwa esethi, “Ngiyezwa, ngiyezwa Mfundisi.” 

Lakhala ixhegu lizwa umlungu ekhuluma ngezwi 
lokumhawukela. Wakhohlwa nje uJarvis ukuthi uzothini manje. 
Wayeselula ingalo yakhe ekhomba isigodi esase sigubuzelwe 

 


wubumnyama. Wathi, “Yebo, sekusondele isiphetho senye into, 
kodwa nansi into ekuyikhona isuka phansi. Ngisaphila nje 
Mfundisi, izoqhubeka. Hamba kahle Mfundisi.” 

“Mnumzane!” 

“Uthini Mfundisi?” 

“Musa ukuhamba ngingakabongi ngomlimi, ngobisi nangale 

ndlu yesonto.” 

“Kukhona umuntu engimaziyo owayesebumnyameni waze 
watholwa nguwe. Uma kuyiwona msebenzi wakho lowo, konke 
engikwenzayo ngikwenza ngenhliziyo yami yonke.” 

Mhlawumbe kwakukhona imfihlakalo engaqondakali kule 
ndawo, mhlawumbe ubumnyama bamnika isibindi uKhumalo 
wathi, “Ngiqinisile uma ngithi kubo bonke abelungu esengake 

ngababona…” 

“Angisiyo ingelosi mina,” kusho uJarvis ngolaka. 

“Anginakusho lutho ngalokho, kodwa uNkulunkulu ubeke 

isandla sakhe phezu kwakho.” 

Wathi uJarvis, “Mhlawumbe, mhlawumbe.” 

Waphenduka. “Usale kahle Mfundisi kulobu busuku.” 

Walandelisa uKhumalo wathi, “Hamba kahle Mnumzane.” 
Kwathi noma wayefisa nokukhuluma okunye, wazibamba. 

Kuthe lapho izigi zehhashi zingasezwakali, waqhubeka 
eqwala intaba. Wadundubala phezulu esekhefuzela. Wahlala 
phezu kwetshe waphumula. Kude le, zase zibonakala kancane 
emnyameni izintaba zaseMzimkhulu naseNgeli. Usubuyile 
umoya, wayeseqhubekela endaweni lapho ayejwayele ukuhlala 
khona uma eze lapha. Kwakuyindawo evikelekile nasemoyeni, 
umuntu ahlala kuyo akhosele. Wacabanga ngendodana yakhe 
eyayisibangwa nezibi eminyakeni eminingi eseyadlula, ingakwazi 
nokubhala. Namuhla yase ikwazi. Nazi izincwadi ezintathu 
esikhwameni ezivela kuyo. Kuzo zonke ithi ukuba ngingake 

 



ngiphindele eNdotsheni, ngingeze ngaphinda ngihambe futhi. 
Inhliziyo yakhala ikhalela umntwana ozokufa, owayethembisa 
ukuthi akaseyukuphinda one, kodwa ethembisa ithuba lokuphila 
lingasekho. Ukuba nje wayefinyelele kuye ngesikhathi. 

ngiphindele eNdotsheni, ngingeze ngaphinda ngihambe futhi. 
Inhliziyo yakhala ikhalela umntwana ozokufa, owayethembisa 
ukuthi akaseyukuphinda one, kodwa ethembisa ithuba lokuphila 
lingasekho. Ukuba nje wayefinyelele kuye ngesikhathi. 

Wethuka waphaphama. Awu, kanti uselele. Kwakumakhaza. 
Wayengakaze alale lapho elindile, kodwa-ke phela wayesekhulile. 
Wacabanga ngabo bonke abahluphekayo, wacabanga ngoGertie, 
isiwula esibuthaka. Wacabanga ngabantu baseMasakeni nabase-
Alexandra. Wacabanga ngomkakhe ngalowo mzuzu. Ngaphezu 
kwabo bonke, wacabanga ngendodana yakhe u-Absalom. Ingabe 
uyoke abuthole yini bona ubuthongo ngalobu busuku bokugcina. 
Wakhala wathi, Ndodana yami! Ndodana yami! Ndodana yami! 

Wayesephapheme manje. Wabheka iwashi wabona ukuthi 
ngu-1. Ilanga laliphuma ngemuva kuka-5. Kuthiwa yileso sikhathi 
abaphanyekwa ngaso. Kungcono uma ngabe ulele. Kodwa uma 
ngabe akalele, Nkulunkulu onomusa ongapheliyo, ube naye. 
Wathandaza isikhathi eside ethandazela indodana yakhe. 

Ingabe umkakhe ulele yini noma naye akalele, ucabanga 
ngokulengiswa kwendodana yakhe. Ubezokuza naye entabeni 

 0 


ukuba bekungekho intombazana. Hhawu, ubeseyikhohliwe 
intombazana. Yona ilele, nakanjani. Yona iyayithanda le ndoda 
yayo kodwa akukho lutho olutheni ayeke waluthola kule ndoda 
angalutholanga kwamanye. 

Nango noJarvis edabukile, engumfelwa, eshiywe yisihlobo 
sakhe, eshiywe yindodana yakhe. Nango nomalokazana wakhe 
engumfelokazi, efelwe yindoda yakhe. Nabo abantwana 
beyizintandane, befelwe nguyise. Wambona umfanyana 
womlungu engqondweni yakhe kwaba sengathi umi phambi 
kwakhe. 

Wacabanga ngayo yonke i-Afrika, izwe elithandekayo, 
wayithandazela. Nkosi sikelel’ i-Afrika. Kodwa yena wayengeke 
alubone lolo sindiso. Lwalukude ngoba abantu babelwesaba. 
Babesaba yena, nomkakhe, noMsimanga, nomlimi. Yini 
eyayiyimbi ezifisweni zabo? Kubi yini ukuba umuntu abe qotho 
ezweni lakubo, aphile naye ngokufanele? Kepha babenovalo, 
uvalo olujulile phansi enhliziyweni, uvalo olwalwenza ukuba 
nomusa abawenzayo bafune ungabonakali, bavuke ngolaka, 
babuyise izihlonze. Babesaba ngoba babeyingcosana. Lolu valo 
lwalungakhishwa luthando kuphela. NguMsimanga, umuntu 
ongenanzondo, owathi,” Yinye kuphela into engiyesabayo ngayo 
yonke inhliziyo yami, ukuthi bayothi lapho izinhliziyo zabo 
zigcwala uthando, ezethu bese zigcwele inzondo.” 

Uthe ephaphama futhi kwase kuqala ukuntwela 
eMpumalanga. Wabheka iwashi lakhe masinyane eseshaywe 
wuvalo olubi. Isikhathi kwakungu-4. Kwathi gidi isibindi. 
Manje kwakungasafanele alale. Mhlawumbe sebemvusile ukuba 
azilungiselele. Wasuka endaweni yakhe kodwa kwala ukuba ame; 
wayegodole. Wafuna enye indawo lapho ayenokubuka khona 
iMpumalanga. Uma beqinisile abantu liyothi lithi chaphasha 
bebemphanyeka. 

 



Wayezwile kuthiwa bangadla noma yini abayithandayo 
ngosuku lokugcina. Kodwa umuntu angakufuna kanjani ukudla 
esikhathini esinzima kangaka? Umuntu usayizwa ngani indlala? 
Ingabe akathuthumeli yini umfana? Ingabe usacabanga yini 
ngeNdotsheni. Izinyembezi ezigcwele emehlweni uyazesula 
yini aziqinise njengendoda? Ingabe uMsimanga unaye yini 
noma uFata Vincent noma omunye umfundisi, ukumduduza, 
bamqinise ngoba uyakwesaba ukulengiswa? Useguqukile 
yini noma uhlushwa uvalo kuphela? Akusekho lutho lutho 
olusenokwenziwa? Akusekho nangelosi engaqhamuka ithi, 
“NgokukaNkulunkulu lokhu, akusikho okomuntu. Woza 
Mntwana, landela mina?” 

Wayezwile kuthiwa bangadla noma yini abayithandayo 
ngosuku lokugcina. Kodwa umuntu angakufuna kanjani ukudla 
esikhathini esinzima kangaka? Umuntu usayizwa ngani indlala? 
Ingabe akathuthumeli yini umfana? Ingabe usacabanga yini 
ngeNdotsheni. Izinyembezi ezigcwele emehlweni uyazesula 
yini aziqinise njengendoda? Ingabe uMsimanga unaye yini 
noma uFata Vincent noma omunye umfundisi, ukumduduza, 
bamqinise ngoba uyakwesaba ukulengiswa? Useguqukile 
yini noma uhlushwa uvalo kuphela? Akusekho lutho lutho 
olusenokwenziwa? Akusekho nangelosi engaqhamuka ithi, 
“NgokukaNkulunkulu lokhu, akusikho okomuntu. Woza 
Mntwana, landela mina?” 

Yebo sekufikile ukusa. Lavuka ititihhoye landiza lilokhu 
likhalile lingayeki. Imisebe yelanga yahlaba ezintabeni zaseNgeli 
naseMzimkhulu. Isigodi soMzimkhulu sisemnyameni sona, 
kodwa kuzofinyelela masinyane nakhona ukukhanya. ENdotsheni 
kusemnyama, kodwa nakhona ukukhanya kuzofinyelela. Ukusa 
sekufikile. Yiminyaka ngeminyaka kufika ukusa okungaliyo. 
Kodwa ukusa kwelanga lethu lenkululeko yimfihlakalo engaziwa 
muntu. 

 


Imindeni emibili yaseMzimkhulu 
ixhunyaniswa wusizi oluyivelele. Yikhehla 
elinsundu elinguyise wombulali nekhehla 
lomlungu elinguyise walowo obulewe. 

 



