Ababhali nabashicileli bayabonga ukunikwa imvume ngabanikazi bemisebenzi ukuba 
kusetshenziswe imisebenzi yabo kule ncwadi. Kwenziwa konke okusemandleni ukuthola 
bonke abanikazi bemisebenzi futhi abashicileli bangajabula ukuthola imininingwane 
engabasiza ukuze kulungiswe okusele nokungamaphutha uma incwadi isigaywa 
ngokulandelayo. 

Shuter & Shooter Publishers (Pty) Ltd
Shuters House, 110 CB Downes Road, Pietermaritzburg 3201, KwaZulu-Natal, South Africa
PO Box 61, Mkondeni 3212, KwaZulu-Natal, South Africa 
http://www.shuters.com 


Copyright © Shuter & Shooter Publishers (Pty) Ltd 2015 


First edition 2015 


ISBN 9780796074249 


This is an isizulu folklore Anthology 

All rights reserved. 
No part of this publication may be reproduced, stored in or introduced into a retrieval system, or 
transmitted, in any form or by any means, electronic, mechanical, photocopying, recording or otherwise, 
without prior written permission from the publisher. Any person who commits any unauthorised act in 
relation to this publication may be liable to criminal prosecution and civil claims for damages. 


Onke amalungelo agodliwe.
Akukho ngxenye yaleli bhuku engashicilelwa kabusha, igcinwe noma yenziwe esinye isimo, kungaba 
ngokufothokhopha, ukuqopha noma ngayiphi enye indlela ngaphandle kwemvume ebhalwe phansi 
yabashicileli. Lowo oyokwenza noma yini engagunyaziwe mayelana naleli bhuku uyobekwa icala noma 
ahlawuliswe kanzima. 


Paarl Media KZN, Pinetown, Kwa Zulu Natal. 031 714 4700 


4442 


OKUQUKETHWE 


INGXENYE YOKU-1 

1. Ubuciko bomlomo ..................................................................... ix 
1.1. Izinhlobo zobuciko bomlomo ..................................................... ix 
2. Izinganekwane ............................................................................. x 
2.1. Isihloko ....................................................................................... xi 
2.2. Isethulo ....................................................................................... xi 
2.3. Uhlaka noma isakhiwo ............................................................... xii 
2.3.1. Isakhiwo sona siqukethe isethulo .............................................. xii 
2.3.2. Udweshu/inkinga ....................................................................... xii 
2.3.3. Ukukhuliswa kodweshu ............................................................ xii 
2.4. Uvuthondaba ............................................................................ xii 
2.5. Ibohlololo/isisombululo senkinga ............................................. xiii 
2.6. Amasu okuxoxwa kwenganekwane ........................................... xiii 
2.6.1. Ukujeqeza emuva ...................................................................... xiii 
2.6.2 Ukubikezela .............................................................................. xiii 
2.6.3 Ukuphindaphinda .................................................................... xiii 
2.7. Ukuvezwa kwabalingiswa .......................................................... xiii 
2.8. Iqhaza lomlandi .........................................................................xiv 
2.9. Iqhaza lezethameli ......................................................................xiv 
2.10 Ingqikithi/indikimba .................................................................xiv 
2.11 Umyalezo ...................................................................................xiv 
2.12. Isizinda ......................................................................................xiv 
2.13. Isiphetho esinengwijikhwebu ......................................................xv 
3. Ukuchazwa kwezinhlobo zezinganekwane ..................................xvi 
3.1. Inganeko ....................................................................................xvi 
3.2. Izinganeko zilwane .....................................................................xvi 
3.3. Umzekeliso ...............................................................................xvii 

3.4. Insumansumane ........................................................................xvii 
3.5. Insumo ........................................................................................xvii 
INGXENYE YESI-2 
IZINGANEKO .................................................................................1 

2.1. UNomkhubulwane ......................................................................1 
2.2. UMdali edala imisila ....................................................................4 
2.3. Inkosikazi esenyangeni .................................................................8 
IZINGANEKO-ZILWANE ..............................................................11 


2.4. Ukudaleka kwemidwa ebusweni bengwe ....................................11 
2.5. Impi yengwenya nendlovu ......................................................... 14 
2.6. Ingulube namagwababa ............................................................. 17 
UMZEKELISO ...............................................................................21 


2.7. UNongalaza negwababa .............................................................21 
IZINSUMANSUMANE ..................................................................24 


2.8. Amantombazane ayeyogana indodana yenkosi ........................... 24 
2.9. Indoda neqoma .......................................................................... 28 
2.10. Isalukazi namasi kamkhwenyana ................................................32 
2.11. UNananaboselesele noSondonzima ............................................36 
2.12. UGombelakwesakhe nengede inhlava ebizelayo ......................... 40 
2.13. Isigubhu sezinganekwane ........................................................... 45 
IZINSUMO ....................................................................................51 


2.14. Ubukhosi bendlovu ................................................................... 51 
2.15. Unogwaja nezingwenya .............................................................. 58 
2.16. Idwi elibushelelezi neselesele ...................................................... 62 
iv 


IZINGANEKWANE EZINDE ........................................................68 


2.17. Impungushe nemfene ................................................................ 68 
2.18. UChakide kaMgcololo wezimanga ............................................. 75 
2.19. Inja nekati .................................................................................. 82 
IZINGANEKWANE ZESIMANJE ..................................................86 


2.20. Isalukazi esasigaya usawoti ......................................................... 86 
2.21. Abafana bezoso .......................................................................... 90 
2.22. Umfana owayengumdwebi ......................................................... 95 
2.23. Umdobi nenkosazane yasolwandle ........................................... 100 
2.24. Isiteleka sezitho zomzimba .......................................................106 
2.25. Umfana owayedudwa ngunina .................................................111 
INGXENYE YESI-3 
IZIBONGO ..................................................................................115 

3. Ziyini izibongo ........................................................................ 115 
3.1. Izibongo zeNgonyama uShaka ................................................. 122 
3.2. Izibongo zeNgonyama uDingane .............................................124 
3.3. Izibongo zeNgonyama uMpande ............................................. 127 
3.4. Izibongo zikaDingiswayo ......................................................... 130 
3.5. Izibongo zikaDinuzulu............................................................. 132 
3.6. Izibongo zenkosi uPhunga ....................................................... 135 
3.7. Izibongo zikaBhambatha kaMancinza Zondi ........................... 137 
3.8. Izibongo zenkosi uSigananda kaZokufa Shezi .......................... 139 
3.9. Izibongo zenkosi uSiyephu KaLangalibalele ............................. 141 
3.10. Izibongo zenkosi UTetelegu WakwaZondi ............................... 143 
3.11. Izibongo zikaDkt. Nelson Rolihlahla Mandela .........................145 
3.12. Izibongo zika Collin Chabane .................................................. 148 
3.13. Izibongo zika-Joseph Mshengu Shabalala .................................151 
3.14. Izibongo zikaMkabayi kaJama .................................................. 153 

Qhwasha .................................................................................. 155 
3.16. Iklwa ........................................................................................ 157 
3.17. Gula Lamasi ............................................................................. 159 
3.18. Izibongo zikaNomusa Dube ..................................................... 161 
3.19. INdondakusuka .......................................................................163 
3.20. Isigcinamagugu i-Hector Pieterson ........................................... 165 
IZITHAKAZELO .........................................................................167 
ZIYINI IZITHAKAZELO .............................................................167 
IZITHAKAZELO EZIMFISHANE ...............................................167 


1. Bhengu .................................................................................... 167 
2. Chonco .................................................................................... 167 
3. Gumede ................................................................................... 168 
4. Gwala ...................................................................................... 168 
5. Shabalala .................................................................................. 168 
IZITHAKAZELO EZINDE ..........................................................169 


6. Mkhize .................................................................................... 169 
7. Nxumalo ................................................................................. 169 
8. Majola ..................................................................................... 170 
9. Mchunu ................................................................................... 171 
10. Mkhwanazi ..............................................................................171 
AMACULO/AMAHUBO ..............................................................174 


Amaculo omshado ............................................................................. 175 
Amahubo okusebenza ........................................................................ 176 
Ihubo lokugaya ................................................................................. 177 
Ihubo lasekwindla ............................................................................. 177 
Ihubo lombungazo ............................................................................ 177 
Amahubo ezombusazwe .................................................................... 177 


vi 


Amahubo awokunqoba ..................................................................... 179 
Ihubo lempi elalikhonzwe Ingonyana UDingane kaSenzangakhona .. 179 
Ihubo lasemshadweni ........................................................................ 180 
Ihubo lesililo ..................................................................................... 180 
Ihubo lomlando ................................................................................ 181 
Iziqubulo ........................................................................................... 181 


INGXENYE YESI-4 
IZAGA IZISHO NEZIPHICAPHICWANO .................................183 
IZAGA ..........................................................................................183 
IZISHO ........................................................................................193 
UMEHLUKO PHAKATHI KWEZAGA NEZISHO .....................194 
UKUBALULEKA KWEZISHO ....................................................195 
IZIPHICAPHICWANO ...............................................................204 
UKUHLELWA KWEZIPHICAPHICWANO ................................206 
UKUHLOLA OKUMISELWE IMIGOMO ..................................222 


INGXENYE YESI-5 
IZIMPENDULO ..........................................................................229 
IGLOSARI ....................................................................................306 
IRUBHRIKHI ..............................................................................309 
IMITHOMBO YOLWAZI ESETSHENZISIWE ...........................311 



vii 


viii 


INGXENYE YOKU-1 

Ubuciko Bomlomo 
Abantu basendulo babengamaciko amakhulu emkhakheni wokuqamba 
izindaba eziyinganekwane kanye nezinye izinhlobo zobuciko 
njengezibongo, iziphicwaphicwano, izilandelo, amahubo, izaga nezisho 
kanye nokunye. Okuqaphelekayo nokho ukuthi abantu basendulo bona 
babengabubhali phansi lobu buciko ababebuqamba njengoba sekwenziwa 
esikhathini samanje. Lobu buciko babudluliswa ngomlomo ngokwelamana 
kwezizukulwane ngezizukulwane. Lokhu kwakwenza ukuthi ubuciko 
besintu buphile, kuthi nabantu ababusebenzisayo bakhaliphe, ngoba 
phela isimo sasiphoqa ukuthi izindlebe nemiqondo kuhlale kucijile, ukuze 
kukubambisise konke okuxoxwayo nokwenziwayo ukuze kungashabalali 
emiqondweni yabo lokho okulalelwe. 

Lokhu kuchaza ukuthi uma izingane zethelwa (zixoxelwa) inganekwane 
kwakufanele ziyilalelisise ngoba zazingeke ziphinde zilithole ithuba 
lokuzifundela yona ibhalwe phansi. Kanjalo futhi noma kuhutshwa ihubo 
elisha. Lelo hubo elisha kwakufanele lihlale lihutshwa liphindaphindwe 
ukuze lingalibaleki. Nalapho kulalelwe izibongo zenkosi noma zeqhawe 
elithile. Indlela eyayenza ukuthi zingalibaleki, kwakuba ukuzisho njalo 
uma kuvela ithuba. 

Futhi lokhu kwakwenza ukuthi abadala baqikelele ukuthi bahlale 
bexhumene nezingane, ukuze bazifundise lobu buciko, ukwenzela 
ukuthi lolu lwazi lungashabalali kuhle kwamazolo ebona ilanga. Ngaleyo 
ndlela ubuciko bomlomo babuyigugu elikhulu emphakathini, buphila, 
bungagqitshiwe emabhukwini. Singaphawula nokuthi ukungabhalwa 
phansi kobuciko kwakwenza ukuthi bungabi nesimo esisodwa ngoba yilowo 
nalowo muntu wayenegunya lokwengeza aphinde akhiphe amagama athile 
ngenkathi ebusebenzisa. Nakho lokho kwakwenza ukuqambeka kwalobu 
buciko kube wuchungechunge olungapheli. 

1.1 Izinhlobo zobuciko bomlomo 
Ziningi izinhlobo zobuciko bomlomo lapho okungamagugu esizwe 
okwakudluliselwa esizukulwaneni esilandelayo. Le ndlela yokudlulisa 
amagugu yayenziwa ngobuchule obuthile kusetshenziswe amagama 
akhethekile. Bheka nje ngoba kwakuthi kuxoxwa inganekwane kodwa 


ix 


uthole sekungena iculo phakathi naleyo nganekwane. Leli culo laliqukethe 
umlayezo othile . 



Ubuciko bomlomo 

Izinganekwane Izibongo Izithakazelo Amahubo 
Izisho izaga 
iziphicaphicwano 
Izinganeko 
Izinsumansumane 
Umzekeliso 
Ezamakhosi 
Ezamaqhawe 
Ezabaholi 
Izinsumo 

2. Izinganekwane 
Ukuxoxelana ubuciko bomlomo kwakuvala igebe phakathi kwabadala 
nezingane. Izingane zazingalitholi ithuba lokuba zodwa, noma lokuba 
nabantu abangeyiyo ingxenye yomndeni, nabangase bathole ithuba 
lokuhlwanyela imbewu embi ezinganeni. Izinganekwane ziyingxenye 
esemqoka ezinhlotsheni zezindaba ezazixoxwa abantu basendulo. 
Zazixoxelwa izizathu ezahlukene. Phakathi kokunye zazixoxelwa 
ukuthokozisa abanye abangathi ukuchitha isizungu, ukufundisa ngokuthile 

– njengamasiko esizwe, ukudaleka kwezimo nezinto ezithile nokuxwayisa 
ngobungozi bezinto ezithile. 
Isikhathi sokuxoxwa kwezinganekwane yikusihlwa, lapho sekuphele 
yonke imisebenzi yosuku. Kwakuqashelwa kakhulu ukuthi zixoxwe 
kusihlwa, kangangokuthi kwakwesatshiswa ngokuthi uma zixoxwa emini, 
abantu abaxoxelwayo bayomila izimpondo. Yingakho nanamuhla kuthi 
uma kukhona umuntu oxoxa into engakholeki uzwe abantu sebethi phela 
sizomila izimpondo lapha. 

Kukhona umqondo othi igama elithi inganekwane lisuselwa egameni 
elithi ingane noma izingane kanye nokubuza ukuthi ‘kwani’. Kuthiwa 
phela uma kuxoxwa izinganekwane izingane ziba nemibuzo eminingana 
equbukayo, ezizibuza yona ngemiqondo nangolimi lobungane ukuthi 
lokhu okuxoxwayo kungokwani futhi kuchazani. Kwagcina sekuphuma 

x 


igama elithi izinganekwane. 
Izinganekwane zinalezi zimpawu ezilandelayo: 

Isihloko 
Umlandi wenganekwane uyinika isihloko esithile leyo nganekwane 
ayiqambayo. 
Imvamisa isihloko kuba ngumlingiswa noma umdlali osemqoka waleyo 
nganekwane. Kwesinye isikhathi sithinta isigameko esisemqoka saleyo 
nganekwane. 

2.2. Isethulo 
Umlandi uma etha inganekwane uqala ngokuthi kwesukasukela. Lapho 
phela usuke ethula ibika lokuthi sekuyasuka lokho. Izethameli zona 
zikhombisa ukuthi sezikulungele ukulalela ngokuthi ziphendule zithi cosu. 
Lokho-ke umlandi kumtshela ukuthi usengaqhubeka ngoba bakhona 
abamlalele. Nangempela uqhubeka ethule isihloko saleyo nganekwane, 
lapho aveza khona ukuthi inganekwane imayelana nani, kanjena: 

Umlandi: Kwesukasukela! 
Izethameli: Cosu! 
Umlandi: Amantombazane ayeyogana indodana yenkosi. 
Ngenkathi umlandi ethula isihloko, usuke ethula yona inganekwane, 
futhi yilapho ezwa khona ukuthi inganekwane yemukeleka kanjani 
ezethamelini zakhe. Phela uthi angasethula isihloko, izethameli ziphendule 
zithi; Sampheka ngogozwana! Uma izethameli ziphendule ngamaphimbo 
aphansi lokho kungasho ukuthi inganekwane isiyisidadada, ngakhoke 
nomlandi wayo akazame amasu okwakha isasasa ezethamelini zakhe. 
Kanjalo futhi noma kunenhlokomo lapho umlandi ethula isihloko, yilapho 
umlandi ezwa khona ukuthi le nganekwane ayethayo iyathokozelwa. Kuhle 
siligcizelele iqhaza elibanjwe yilokhu kuphendulana ngoba phela 
izinganekwane lezi zazixoxwa yizalukazi esezingaboni nakahle emehlweni, 
esezethembela ekulaleleni ngendlebe, nayo eyayihamba ihambe ingabe 
isacosha kahle. 


xi 


2.3. Uhlaka noma isakhiwo
2.3.1. Isakhiwo 
sona siqukethe isethulo: Ingxenye yesethulo 
yiyo leyaya esesihlokweni senganekwane. Kodwa umlandi 
uyaqhubeka-ke futhi ethule inganekwane lapho esengene 
ekuyetheni (ningalibali phela ukuthi ukwetha kusho 
ukuyixoxa) kwangempela. Ngokuvama umlandi uveza ukuthi 
inganekwane yakhe yenzeka kuphi, futhi nini. Ungamuzwa 
ethi, “Ezweni elilena kude kwakunenkosi eyayinomusa, 
icebile, inochibidolo womhlambi wezinkomo.” 

2.3.2. Udweshu/inkinga 
Ukuze inganekwane ihlabahlose, kufanele kusheshe 
kwethulwe udweshu noma inkinga. Lapha kubayinoma 
yisiphi isimo esikhomba ukungami kwesimo ngononina. 
Umlandi usengezwakala ethi, “Nokho into eyayihlala ihlale 
ikhathaze umoya wenkosi ukuthi yayisikhulile. Kuyihluphake 
ukuthi inkosana yayo eyayisiqinile yayingebukhali 
ngasekuzameni ukuganwa njengontanga bayo.” 

2.3.3. Ukukhuliswa kodweshu 
Umlandi wezinganekwane uyakuqaphela kakhulu ukuthi 
inkinga ayethule ngasekuqaleni kwenganekwane izwakale 
ikhula. Enganekwaneni ethi amantombazane ayeyogana 
indodana yenkosi nje amantombazane abonakala eseduka 
endleleni. Kulokho kweduka intombazane eyiqhalaqhala 
ayinandaba nesalukazi esizama ukuwayalela indlela. Lokhu 
kuyawaphakamisa amaphaphu ezethamelini, zilangazelele 
ukuzwa ukuthi kazi lesi sidididi esesenzeka sizoyiphumelelisa 
yini inhloso yamantombazane. 

2.4. Uvuthondaba 
Inganekwane kufanele idlondlobale iyofika ezingeni eliphakeme 
lapho ingeke isakhula idlondlobale kunalo khona. Enganekwaneni 
yamantombazane ayeyogana inkosazana yenkosi nje, uvuthondaba lulapho 
uZothile esemukelwa efakwa endlunkulu yomuzi wenkosi. Isifiso sokugana 
indodana yenkosi sesifezekile. 

xii 


2.5. Ibohlololo/isisombululo senkinga 
Izinganekwane zivamile ukuba nebohlololo ngoba zisuke zixoxelwa 
izingane. Yingakho kusemqoka ukuveza ukuthi kusala kwenzekeni 
emva kwesigameko esiwuvuthondaba. Lapha ebohlololweni yilapho 
okusuke sekucaciswa ngokuyisifundo senganekwane. Enganekwaneni 
yamantombazane ayeyogana indodana yenkosi nje, kuvela ukuthi 
uMpakana watholwa esemathambo amhlophe ehlathini elimnyama. 

2.6. Amasu okuxoxwa kwenganekwane 
2.6.1. Ukujeqeza emuva 
Leli yisu elisetshenziswa umlandi onekhono lokukhumbuza 
izethameli zakhe ngokuthile asuke esedlule kukho ekwetheni 
inganekwane yakhe. Lokhu usuke enzela ukuxhumanisa 
okuthile nalokho asuke esekuxoxa, kanti futhi kwenye 
inkathi umlandi usebenzisa leli su uma kukhona asuke 
ekhohliwe ukukufaka enganekwaneni yakhe. 

2.6.2. Ukubikezela 
Lokhu kusho isu lokuxoxa ngendlela yokuntshontshela 
izethameli ngalokho okusuke kuzokwenzeka enganekwaneni. 
Isihloko nje singenye indlela yokwenza lokho. Lapha umlandi 
uveza kancane ukuthi yini ezokwenzeka enganekwaneni, 
ngaphandle kokuyixoxa yonke inganekwane. 

2.6.3 Ukuphindaphinda 
Enganekwaneni ukuphindaphinda kusetshenziselwa 
ukugcizelela ubude besenzeko esethulwayo, njengokuthi; 
wahamba wahamba, lokhu kungachaza ukuthi lokhu 
kuhamba kwathatha ibanga elide. 

2.7. Ukuvezwa kwabalingiswa 
Abalingiswa abasemqoka bavezwa ngasekuqaleni kwenganekwane. 
Amagama abalingiswa bezinganekwane avama ukuchaza okuthile ngabo. 
UMpakana uqinise okwempaka. Kanti uZothile uzothe njengegama 
lakhe, futhi uyalalela njengoba bebetsheliwe kwabo. Lokho yikhona 
okumphumelelisayo agcine ekwazile ukugana indodana yenkosi. UMpakana 
ufela ehlathini angangcwatshwa njengegama lakhe impaka eyisilwane. 


xiii 


2.8. Iqhaza lomlandi 
Umlandi wenganekwane uyingxenye enkulu yenganekwane. Uyena 
oyenza ihlabahlose noma ibeduma. Kangangokuthi inganekwane 
eyodwa ingaxoxwa abalandi ababili kodwa yehluke kakhulu ngokuheha 
ezethamelini. Umlandi uyalingisa, aphakamise izwi, aphinde alehlise! 
Abubule, abhovumule! Avule amehlo! Kwesinye isikhathi asukume alingise 
lokho asuke exoxa ngakho. 

2.9. Iqhaza lezethameli 
Izethameli nazo ziyingxenye enkulu ekuxoxweni kwenganekwane. Umlandi 
wenganekwane kuyamsiza ukuziqonda kahle izibukeli zakhe. Lokho 
kumsiza nasekukhetheni iqophelo lenganekwane azoyixoxa. Kuthi noma 
eseyixoxa akhethe namagama azowasebenzisa. Izethameli ziyaphendula 
ezingxenyeni ezithile zenganekwane. Kwesinye isikhathi uzizwa sezibabaza 
uma kukhona okubabazisayo. Zihlahle amehlwana azo uma kukhona 
okwethusayo. 

2.10. Ingqikithi/indikimba 
Ingqikithi yenganekwane yilokho okuqukethwe yinganekwane ngamafuphi. 
Ingqikithi yenganekwane yamantombazane ayeyogana indodana yenkosi 
nje, yinhlonipho. UZothile waphumelela ngoba wahlonipha umyalelo 
ababewunikwe ekhaya kubo. Kanti uMpakana wabulawa ukungalaleli. 
Akawulalelanga umyalelo kanina wokuthi balalele konke abakutshelwa 
umuntu omdala endleleni. Ngaleyo ndlela akasilalelanga isalukazi esasicela 
basikhothe ubhici. Wafa-ke! 

2.11. Umyalezo 
Leyo naleyo nganekwane ivama ukuqukatha umyalezo noma isifundo 
esithile. Phela izinganekwane lezi zaziba yinkundla yokufundisa 
ukuziphatha kahle lapha ezinganeni. Ngakho-ke sivama ukuthola kukhona 
ukushayelelwa kwenkambiso ethile ehambisana nesiko lesizwe. 

2.12. Isizinda 
Isizinda senganekwane simumatha izinto ezintathu. Siqukatha inkathi 
okwenzeka ngayo inganekwane. Siphinde sithinte nendawo okwenzeka 
kuyo inganekwane. Siphinde sithinte inhlalo engamile ngononina ethinta 

xiv 


abalingiswa abathile. Iningi lezinganekwane livama ukuthinta inkathi 
yasemandulo. Ezinye leyo ndulo ziyichaze zithi indala ngendlela engakholeki 
lapho itshe lalisancinzwa ngozipho likhale. Iningi lezinganekwane zivame 
ukukhuluma ngendawo echazwa ngokuthi ezweni elithile elikude. Lokhu 
kuyisu lokuthi ngisho ngabe izethameli azikukholwa lokhu okwethiwa 
enganekwaneni, kuhle zikhumbule ukuthi kwenzeka ezweni elikude, 
hhayi kuleli izethameli ezilaziyo. Isimo sona kuba yilokho okukhomba 
ukungenzeki kwezinto ngendlela ejwayekile. Nakho lokhu kuyisu 
elilungiselela imiqondo yezethameli ukuthi lokhu ezizokuzwa akufani 
nezimo ezejwayelekile. Nangaphezu kwalokho inganekwane iba mnandi 
ngokuxoxa okungejwayelekile. 

Isiphetho esinengwijikhwebu 
Ubumnandi benganekwane bulele ekwethulweni kwesiphetho 
esinengwijikhwebu. Phela leso yileso esiveza okuthile obekungalindelekile 
ukuthi kwenzeke. Emantombazaneni bekungalindeleka nje ukuthi umendo 
uzuzwe uMpakana ngoba ebukeka eyazi indlela eya emzini wenkosi. Futhi 
akayingeni indaba ebhedayo yesalukazi sobhici. Ingwijikhwebu ukuthi 
utholwa esemathambo amhlophe ehlathini. 


Qaphela: 
Sifisa ukugcizelela ukuthi ubumnandi besifundo sezinganekwane 
silele ekuthini umfundi asemukele ngokuzibeka ezingeni lengane 
encane ngokomqondo. Siyomehlula simkhiphe inkani lesi sifundo 
umfundi ofuna ukusibuka ngeso lokuthi yena usemdala nanokuthi 
sikhuluma ngezinto ezingeke zenzeke vele. Sivele sinjalo khona. 
Kodwa izinganekwane zazakhelwe izingane ezincane ezingazibuki 
izinto ngeso ongazibuka ngalo wena mfundi. 
Okufanele kuqashelwe uthisha yilokhu okulandelayo: 
Ubumqoka bemisebenzi yenganekwane. Lokhu kuhlanganisa 
ukuhunyushwa kwenganekwane nobumqoka bayo empilweni 
yansuku zonke. 
Izinhlobo ezahlukene zobuciko bomlomo kufanele zibhekane 
nokukhula kwemiqondo yabafundi njengalena elandelayo: ulwazi 
xv 



lobuciko nezinga lokuqondisisa, ukukwazi ukuhlela kabusha indaba, 
ukusikisela, ukucubungula/ ukuhlunga kanye nokuncoma. 
Kufanele kufakwe nemisebenzana engenziwa ibe yingxenye yokuhlolwa 
okuzinze esikoleni (SBA), njengokucubungula izithakazelo zabafundi 
nokunye okungenziwa ekuhloleni okumiselwe imigomo. 
Ukuhlolwa kwezinganekwane kufanele kufake imibuzo emifishane 
kanye nemide. 
Imibuzo emide kumele ihlanganise izinganekwane, izibongo, izisho 
nezaga neziphicaphicwano okungukuthi kufanele ididiyele zonke 
izinhlotshana zobuciko bomlomo. 
Leli bhuku uthisha limhlinzeke ngezibonelo zemibuzo nezimpendulo 
ngasekugcineni kwalo. 
Ukuchazwa kwezinhlobo zezinganekwane 
Ziyizinhlobo eziningana-ke izinganekwane. Kodwa kunezinsolo zokuthi 
lokhu ukuzidalula ngezinhlobo kulandela ukuzihlela okuthathelwe kwezinye 
izilimi. Endulo inganekwane yayiyinganekwane nje, yehluke ngokuthi 
inandikimba yini. Izinhlobo osekwehlukaniswa ngazo izinganekwane 
yilezi: izinganeko, insumansumane nomzekeliso. 

3.1 Inganeko 
Inganeko yilolo luhlobo lwenganekwane eveza ukudaleka kwezinto noma 
kwesimo esithile. Ngenxa yokuthi ithinta ukudaleka kwezinto, ivama 
ukuthinta noMdali okunguyena odalayo ngokwesintu. Yilokhu kudaleka 
kwezinto nezimo okuphinde kwelule indikimba yenganeko igcine isithinta 
nenkolo. Ingani phela lokhu kuthinta ukuthi isintu sikholwa ukuthi 
ngempela izinto zadaleka njengoba zixoxwa ohlotsheni lwenganekwane 
eyinganeko. 

3.2 Izinganeko zilwane 
Lezi yilezo ezixoxa ngemikhuba ethile yezilwane. Inganekwane kaklebe 
nesikhukhukazi iyisibonelo esihle ngokuveza ukungezwani phakathi 
kukaklebe nezinkukhu. Lezi ziphinde zixoxe ngokuvela kwezici ezithile 
ezilwaneni. Indaba yamagwababa nengulube iyisibonelo esihle salolu hlobo 
ngoba ixoxa ngokuvela kwesipheshula somlomo wengulube. 


3.3 Umzekeliso 
Umzekeliso wuhlobo lwenganekwane olumayelana nomlando othile. 
Kungakhulunywa ngezimpi nezigameko ezithile ezisemlandweni 
wesizwe. Okwenza ukuthi lo mlando wehlele ezingeni lenganekwane 
nokho, wukuthi kusuke kufakwe kuwo okuthile okungakholeki okufuze 
okwenzeka ezinganekwaneni. Kuthi kusalandelwa lowo mlando kuzwakale 
sekukuxoxwa ngezinto ezingakholeki ezifuze ukukhuluma kwezilwane. 
Isibonelo esivelayo somzekeliso esendaba kaNongalaza negwababa. 

3.4 Insumansumane 
Insumansumane wuhlobo lwenganekwane olwakhelwe ukukitaza 
nokujabulisa. Kodwa futhi ziyatholakala izifundo ezithile nakulo lolu 
hlobo. Ziningi izifundo zokuziphatha kwabantu esizithola kulolu hlobo 
lwezinganekwane. Iwuhlobo lwenganekwane oluxube izinhlotshana 
ezahlukene zezinganekwane. Sithola izinganekwane ezihlanganisa abantu 
bodwa; sithole ezinabantu nezilwane; sithole ezinezilwane zodwa, 
ikakhulukazi lezi ezinamaqhinga, okuthiwa ezohlakanyana njengoKhalulu 
unogwaja. Lapha sithola izilwane ezincane zehlula ngokuhlakanipha lezo 
zilwane ezinkulu nezinamandla. Kulolo luhlobo kungena nalezi ezithinta 
ukudaleka kwezici ezithile ezilwaneni kodwa kube kungaveli uMdali 
kuzona. 

3.5 Insumo 
Lolu wuhlobo lwensumansumane olunesifundo esithile esitholakala 
kuyo. Inganekwane yombuso wendlovu iyisibonelo esihle senganekwane 
eyinsumo, ngoba inesifundo. Isifundo sokuzithoba nokungazami ukuthola 
amathuba empilo ngobuqili. 


xviii 


INGXENYE YESI-2 


2.1 UNomkhubulwane 
Umlandi: Kwesukasukela! 
Izethameli: Cosu! 
Umlandi: UNomkhubulwane! 
Izethameli: Sampheka ngogozwane! 


Kudaladala uMdali ehleli esihlalweni sakhe sobukhosi wabuka 
wabona ukuthi abantu bakhe bayahlupheka uma befuna ukubika 
nokucela izinto ezithile kuyena. 
uMvelingqangi. Waphemba isu ayethemba ukuthi lizosiza abantu 
bakhe ekuxhumaneni naye uma kukhona abafuna ukukucela. 
Ngakho-ke wabapha ingqayizivele yesipho. Wadala inkosazana 
yemvelo ayiqamba wathi uNomkhubulwane. UMdali wathi, 
“Bonke abantu bazobika kule nkosazana uma becela imvula, uma 
becela isivuno esihle emasimini abo nalapho becela impilo enhle 
esizweni. Uyena engizomsondeza kubona. Le nkosazana izoba 
luphawu lobumsulwa, ngoba ngifuna abantu bami nabo babe 
msulwa, bahlanzeke. Le nkosazana ngizoyinika amandla ami 
okudala. Ngizomnika amandla okumilisa nokukhulisa kahle 
izitshalo. Ngizomnika amandla okusimamisa imvelo yotshani, 
izihlahla ngisho nezilwane imbala.” 


1 
© Copyright: Publishers 
Kwamkhathaza lokhu 

Nangempela uMdali wayidala inkosazana yemvelo. Wathumela 
izwi kubantu wathi “Nanso-ke inkosazana engiyibeka kinina, 
niyihloniphe. Aniyukuqala ukulima ningakayilimi insimu 
yenkosazana yemvelo kanye nohlaza lonke kuqala. Ukuze le nsimu 
ibe wuphawu lobumsulwa nokujabulela imvelo. Le nsimu kuyoba 
kuhle ilinywe yizintombi nto ezimsulwa. Kule nsimu akuyikuhlala 
sithombo sokhula ngoba lokho kuyosho ukuthi niyobe nizicelela 
ukhula nakwawenu amasimu. Le nsimu aniyukuyivuna ngoba 
inkosazana iyozivunela yona uqobo. Le nkosazana niyokhothama 
nicele kuyona zonke izidingo zenu ezithinta izinto zemvelo, ezifana 
nezitshalo, yimvula, amanzi nokukhula kahle kokudla enikulime 
emasimini.” 
Wahlatshwa walawulwa-ke umkhosi wokuthi abantu bahloniphe 
futhi baphinde baxhumane nenkosazana yemvelo. Abantu 
balithanda kakhulu leli zwi lokuthi le nkosazana ababeyiphiwa 
nguMdali yayizoba yinkosazana yokulinywayo nemvelo jikelele, 
ngalokho bayetha igama elithi uNomkhubulwana, elisho ukuthi 
unina wokutshala, ukutshala kuphindelelwa. 


UMdali wabatshela abantu wathi, “Njengoba sengimethulileke 
uNomkhubulwane kinina, anizukumbona nsukuzaphuma. 
Kodwa nizohlala naye eyisimo esiguquguqukayo. Ngelinye 
ilanga uzoba yisilwane esithile, kuthi ngelinye abeyisitshalo 
esithile. Ngalokho ngifuna ukuthi yonke imvelo niyiphathe 
ngokuyihlonipha ngoba kuleyo naleyo nto eyimvelo kungenzeka 
ukuthi niyobe nithinta yena uNomkhubulwane nezinqotho. 
Nikuqonde ukuthi inkosazana ayiyukuhlala ezindaweni nasezimeni 
enizingcolisile. Niyokhetha intaba ehlanzekile nehloniphekile 



kube yiyona eniyonyukela kuyona uma kukhona enifisa ukukucela 
nokukushweleza enkosazaneni. Uma nifuna ukukhuleka kuyona 
nicela okuthile niyokhuphukela entabeni ehlanzekile nicele lokho 
enikucelayo ngezinhliziyo ezimsulwa” 


Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Lisukelaphi igama likaNomkhubulwane? (2) 
(b) Yinto enjani okuthiwa iyingqayizivele? (2)
(c) Isemqoka ngani inhlanzeko empilweni? (2)
(d) Yiziphi njena izinto ongazibala ezidinga inhlanzeko? (2)
(e) Ithini indikimba yale nganekwane? (2)

Umbuzo omude 

Ithini le nganekwane mayelana nezinto ezingamagugu esizwe? 
Chaza kabanzi. (25) 




2.2 UMdali edala imisila 
Umlandi: Kwesukasukela! 
Izethameli: Cosu! 
Umlandi: UMdali edala imisila! 
Izethameli: Sampheka ngogozwane! 
UMdali wathi esedale izinhlobonhlobo zezilwane zakhe zagcwala 
umhlaba wajabula. Kodwa ngokuhamba kwesikhathi wazibuka 
wazibuka, wabona ukuthi kukhona okuthile okufanele akunike 
izilwane zakhe, ikakhulu lezo ezinemilenze emine, futhi 
ezincelisayo. Lezi zilwane zazibukeka zikhathazeka impela nje 
uma zizama ukuphunga izibawu nezimpukane kanye nezinye 
izinambuzane. Kwakuye kudingeke ukuthi isilwane sicele ezinye 
ukuthi ziselekelele ukuphunga lezi zinambuzane eziyisicefe. 
UMdali wacabanga wacabanga, waqhamuka nesu lokuthi hhiya 
akaziphe imisila lezi zilwane zakhe. 
“Ake ngelekelele lezi zilwane zami ngokuzipha imisila. Impela le 
misila ingazisiza ukuziphunga uma zihlushwa yizinambuzane 
ezinjengezibawu. Futhi le misila ingenza ukuthi zibukeke kahle lezi 
zilwane zami, zingabi yizintshiphilizi zezishwapha njena,” kusho 
yena uMdali. Inkiyankiya yenkatha 
yenkangala eyahlupha uMdali, 
kwaba eyokuthi uzoyifakaphi le 
misila. “Kambe ngizoyifakaphi 
ezilwaneni le misila? Khona 
okuningi sengikwenzile, futhi 
konke ngakubeka ngononina. 
Amehlo, izindlebe nomlomo 
ngikufake emakhanda, futhi 
kwafaneleka nje.”© Copyright: Publishers 
4 

UMdali wagcina enqume ukuthi kwakungakuhle le misila 
ibe sezinqeni zezilwane zakhe. Nebala-ke waqala umshikashika 
wokwakha le misila. Eminye yayizingaqasi eziwutshokotshoko. 
Eminye iyiziphumpu zeziphimpilizana. Eminye iyinsakansaka 
yamashoba. Emva kwezinsukwana kusetshenzwa kungaphunyulwa 
yayisiminingi impela nje imisila eyasiyakhiwe, sekucaca ukuthi 
iyozenela zonke izilwane eziyithandayo. UMdali wahlaba umkhosike 
wathi, “Ngomhlomunye, kusachinsa umthini, aziphelele zonke 
izilwane ezinemilenze emine futhi ezincelisayo zizoziqokela imisila 
ngokuthanda kwazo.” 

Nebala lwafika olungaliyo. Kwabonakala ngezindwendwe 
zezilwane zibheke enkundleni eyayiqokiwe. Kwakukhetha 
ukhethi impela. Ezihuquzelayo, ezigabavulayo, ezintininizayo, 
ezinwabuzelayo, ezitshakadulayo, ezithontelayo nezidishizelayo 
imbala. Yileso naleso silwane sasihamba nowakwaso. Kumnandi 
kudelile, kupiklelwana, kugconywana kunjeya. Kucaca ukuthi 
uwashiywa washiywa ngempela lona. 

“Wena mpunzi uthi uzokufanela njena umsila?” Kwakubuza 
unogwaja ngokwesasa, “Mina ngizofike ngiyithathe yonke nje 
imisila ekhona laphaya,” kubhavumula ibhubesi ngobuqhwaga. 

Kulo mshungu nokho yayingabonakali imbila nowakwayo. 
Lokhu kwakungethusi nokho ngoba izilwane ezinye zaziyazi 
imbila ukuthi idume ngokuba yigcokama mbumbulu elingathandi 
ukuhamba otshanini obunamazolo. 

Akumangazanga ngempela-ke uma isibonakala ithe chwa 
emadwaleni aseceleni kwendlela ilibele ukuziphophotha. Izilwane 
ezazinesikhathi sayo zayibuza ukuthi kanti yona ayiyi yini ejadwini 



© Copyright: Publishers 

“Ungiphathele nje owami umsila wemhlobo wami nogwaja?” 
Kubuza yona imbila ngokukhathazeka. 

“Lutho wesihlobo sami. Kuminyene utshumo bo laphaya. 
Cishe uzowuphathelwa yinsimba. Ngiyibone sengathi icaphuna 
eminingi yona.” Kwansimba leyo yabika imbiba yabika ibuzi. 
Yasho ukuthi imisila ebiyiphethe ibiyiphathele ukukhetha oyifanela 
kahle, yabuye yayiphindisela eminye. Zonke izilwane ezaqhamuka 
kuqala zabika ukuthi cishe umsila izowuphathelwa eziza kamuva. 
Yathemba yethemba-do! Ngoba ithemba alibulali! 



Kwathi ekugcineni-ngci kwaziqhamukela indlovu 
yakoGatsheni izigcifizela ishaya ngesiphimpilizana somsidlana 
ongayifaneli nhlobo. Nayo yabika ukuthi ifike sekungowokugcina 
ngci lo msila, yasala isikhalela kuwona. Dedelele! Zehla izihlathi 
embileni! Kunamuhla lokhu imbila isazishayela ngesishwapha sayo 
esingenamsila. 


Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Kungani le nganekwane ingena ngaphansi kohlobo 
lwezinganeko? (1) 
(b) Yini udwendwe okukhulunywa ngalo kule nganekwane? (2) 
(c) Gagula isaga esisuselwa kule nganekwane. (1) 
(d) Ukwenzanjani futhi kusukelaphi ukuthi ubika imbiba 
ubike ibuzi? (2) 
(e) Kuchazani ukuthi ‘igcokama mbumbulu’? (1) 
(f) Yini ngempela eyabangela ukuthi imbila ingayi 
ukuyozilandela umsila? (1) 
(g) Wawungayiphathela wena imbila umsila? 
Ngasizathu sini? (2) 

Umbuzo omude 

Izinsuku zingomathanda ukwenzelwa. Yenaba ngalesi simo 
sokukhuluma wencike kule nganekwane engenhla. (25) 



2.3 Inkosikazi esenyangeni 
Umlandi: Kwesukasukela! 
Izethameli: Cosu! 
Umlandi: Inkosikazi esenyangeni! 
Izethameli: Sampheka ngogozwane! 
UMdali owadala umhlaba wonke nabantu abakuwo wahlala 
wahlala, wabona kukuhle ukuthi abantu bakhe basebenze, 
basebenze, babuye baphumule balingise yena ngenkathi edala 
umhlaba nakho konke okukuwo. Futhi wayefuna ukuthi abantu 
bakhe bonke baphinde bathole isikhathi sokumdumisa. Kuthi 
ngalolo suku benze imisebenzana emincane nje yasekhaya, usuku 
lonke baluyekele ukudumisa 
nokusondelana naye. 
Wayeseshaya umthetho-ke 
ethi, “Akungabibikho namunye 
umuntu ozophuma ekhaya 
ayosebenza ngalolu suku, 
kodwa ngifuna uwonkewonke 
akabesekhaya, aphumule enze 
imisebenzana emincane nje. 
Okukhulu okungenziwa kube 
ukudumisa mina.” Emva 
kwesikhashana lo mkhosi 
womlomo ongathethi manga 
wawusuhlatshwe wayofinyelela 
kubo bonke abantu emhlabeni 
wonke jikelele. Nangempela emva kwesikhashana zabonakala 
zincipha izindlela nemisebenzi okwakukhipha abantu emizini 
yabo. Kwahamba kwahamba kwathi nqamu! 
Umuntu owasala eqhubeka nemisebenzi yakhe engazi nokuthi 
lidumephi, kwakungumfazi onenkani. Wawushaya indiva umyalelo 
wokungasebenzi ngosuku lokudumisa, esho nokusho ukuthi, 
“Mina ngeke ngilalele imiyalelo yomuntu engingamazi nokuthi 
ungubani wakwabani.” 
© Copyright: Publishers 
8 

Esho eqinisile-ke phela ngoba nakulo muzi wayesehlala yedwa, 
nendoda yakwakhe seyaxoshwa yile nkani yakhe. Ayikho phela 
indoda eyayingamela leya nkani! Eyakhe yayedlula eyeselesele 
lenqaba ukuphuma endlini! Kwakuba sengathi ubaselwe ngosuku 
lokuphumula nokudumisa! Kwakuba sengathi uyabukisa. 
Abeyisishingishane soqobo! Kanti uyenza yonke le misebenzi nje 
uMdali uthule nje uyambuka ngokucikeka yilesi senzo sendelelo. 
Kwathi langa limbe eqhubeka nalobu buhlongandlebe. waphuma 
uphumo wayotheza kwelicinene ihlathi leli. Wahamba, wahamba, 
wahamba, uhamba belu uyahlabelela, uthi: 

Gawula ngezembe baba, 

Gawula lo muthi! 

Phela lokhu ukwenzela ukuthi lonke izwe libone ukuthi yena 
akesabi lutho. Uhamba njalo ubelethe ingane emhlane. Nayo le 
ngane yayingasali ngoba ingasenamzanyana ngenxa yalo unya 
lukanina emantombazaneni ayeke aba ngabazanyana bayo. Inja 
yakhe eyayisamlandela nje phela ngoba nayo iyingcanga nje, 
yayimlandela njengasemihleni. Kwenzeka konke lokhu njalo 
uyabuka uMdali. 
Watheza watheza-ke kulelo hlathi ngabo lobo buqhwaga nenkani 
engayiwa. Kwathi nje esebekelele inyanda ebhekabhekile, sasuka 
isishingishane! Sasuka kwangathi kade sasuka! Kwasiphuka 
izihlahla kwanjeya! Esikhundleni sokuba abone lo mfazi ukuthi 
itshe seligaya ngomunye umhlathi manje, abambe aze ngayo, 
wadla imihlathi nje walibala ukuzethwesa inyanda yezinkuni zakhe 
wathi, “Hhiya ubuyini wona umoyana lona!” 

Yenzeka indaba! Kwasuka isiyalu sesishingishane samuthi hlwi! 
Okwekhasi! Uye lowaya phezulu, phezulu, phezulu le kude! Laphoke 
isiphele nya inkanyana lena ayenayo! Abantu bezwa ngezwana 
abalaziyo lithi, “Ngelekeleleni bo!” Lapho-ke kushiwo bonke 
abantu base bezivalele ezindlini besaba lo moya omkhulu. Umoya 
wamthatha waye wayomnamathelelisa phezulu le odengezini 
lwenyanga! 



Nanamuhla lokhu uma uyibukisisa inyanga lapho idilingene, 
ungawubona umfanekiso walo mfazi ethwele umyaba wezinkuni 
ebelethe nengane emhlane elandelwa yingcanga yakhe. 

Imibuzo 


Phendula le mibuzo elandelayo: 

(a) Yini umkhosi okukhulunywa ngawo kule nganekwane. (2) 
(b) Nikeza igama elimqondofana nelithi ingcanga. (1) 
(c) Ubani umlomo ongathethi manga? Kushiwo ngani ukuthi 
umlomo ungathethi manga? (2) 
(d) Kuchazani ukuthi itshe seligaya ngomunye umhlathi? (1) 
(e) Yini edala udweshu kule nganekwane? (2) 
(f) Sithini isifundo sale nganekwane? (2) 

Umbuzo omude 

Phawula ngodweshu nokukhuliswa kwalo kule nganekwane 
engenhla. (25) 



IZINGANEKO-ZILWANE 
2.4 Ukudaleka kwemidwa ebusweni bengwe 
Umlandi: Kwesukasukela 
Izethameli: Cosu! 
Umlandi: Ukudaleka kwemidwa ebusweni bengwe! 
Izethameli: Sampheka ngogozwana! 
Endulo abantu besaphila ngokulima nangokuzingela, kwakukhona 
umzingeli owayethanda ukwaziwa ngokuthi uyinkunzimalanga 
yomzingeli. Wayecathamela imigoga yabanye abazingeli, akhulule 
lokho okwakubanjiwe. Kwenye inkathi kuthi uma kuphunywe 
inqina kubulawe izinyamazane eziningi acuphe uma abanye 
abazingeli besayogeza, izinyamazane zisashiywe zodwa athathe 
eyodwa azifihlele. Kothi sekuhambe wonke umuntu, ayithwale 
aqonde ekhaya, angene esebatshazwa, kanti lutho! 
Kwathi ngelinye ilanga kade eyozingela yedwa esekhathele 
engabambe nalutho wahlala 
emthunzini, wozela walala. 
Wathi eqambe ephaphama, 
wabonani? Umhlambi 
wezimpala udla budebuduze 
nje naye. Kwakulula ukuthi 
acibe impala ibeyinye ngendlela 
ezaziseduze ngayo kuye. Kodwa 
ngenxa yobuvila wazibuka 
nje ethi, “Eyi! Madoda! Uma 
ngingase ngisukume ngicibe 
eyodwa nje ngalo mkhonto, 
ngingalala ngidle kahle nje!” 
Kodwa phinde ukusukuma 
lokho. 
© Copyright: iStock 
11 

Kwathi kulowo mnyama kwaqhamuka inkunzimalanga yengwe, 
isikhasa phansi. Phela ingwe lena yingcweti yomzingeli. Izimpala lezi 
yaziqhamukela sakuzijuma iqhamuka ngalapho okuya ngakhona 
umoya, yenzela ukuthi izimpala zingayizwa. Ngokuphazima 
kweso, yayisigxume yahlala amagqozo kweyodwa! Yayihlala 
esijungujungwini yayephula elesehlulampisi. Lezi ezinye izimpala 
zahlakazeka neqele lonke, ziyishiya kanjalo lena eyayisihlaselwe. 
Umakadebona wengwe lona wayeyihudula impango yakhe 
eyosithela ehlokozini lezihlahlana elalibuqamamana njena. Kulelo 
hlokozi kwamemfuka amawundlu amathathu engwe ayebonakala 
enezinyangana njena ezelwe. Wabamba ongezansi umzingeli oyivila 
wathi, 
“Eyi madoda! Ukuba kuthiwa le ngwe ngiyifuyile njena! Kuthiwe 
njengoba izingela ibizingelela mina njena madoda. Ngingahlala 
ngidla kahle nsuku zonke njena!” Esho ebuswa obukhulu ubuvila 
lobu. 


Nangempela umzingeli wahlala lapho intambama yonke elindile. 
Kwathi seliyozilahla kunina, nangempela yasuka ingwe isiyophuza 
emfuleni, iwashiya odwa amawundlu ayo. Wagxuma wahlala 
umzingeli. Into eyafika yamdida ikhanda, kwaba wukubona 
amawundlu esemahle onke ngokwefanayo. Wacosha elokuqala, 



waliphindisela phansi. Wathatha elesibili, nalo wabuye walibeka, 
nelesithathu kanjalo. Ekugcineni wanquma ukuwathatha wonke. 
Ecabanga ukuthi angcono vele amawundlu amathathu kunelilodwa. 
Emva kwesikhashana wabuya unina wamawundlu, washaywa 
yisikhundla sesiqanda njena! Wathi mpu, mpu, mpu! Lutho! 
Wasidinda isililo! Wakhala lokhu okubanga usizi nakozwayo. 
Wakhala kwaze kwakheka imizizima yezinyembezi lapha ngezansi 
kwamehlo. 
Isililo saze sathinta ixhegu elidala lendawo leza lizokhuza umhlola. 
Layizwa-ke indaba ukuthi kanti kukhalwa njena kulahleke 
amawundlu. Lawuhlaba lawulawula endaweni. Kwavela ukuthi 
amawundlu ayethathwe umzingeli oyivila. Waphoqwa ukuthi 
awaphindisele kunina. Yize unina ajabula kakhulu, kepha ayibange 
isasuka imidwa yezinyembezi! 


Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Phawula ngodweshu kule nganekwane. (4) 
(b) Singasho yini kugcwale umlomo ukuthi kwakuwumzingeli 
lona noma yisigebengu? (2) 
(c) Phawula ngendikimba yale nganekwane. (2) 
(d) Iphethwe kahle le nganekwane? (2) 

Umbuzo omude 

Impilo idinga ukuthi sifunde ukuzenzela izinto ukuze sizuze 
impumelelo. Phawula ngalo mbono uthinte okwenzeka kule 
nganekwane, wengeze nangezibonelo zakho. (25) 



14 
2.5 Impi yengwenya nendlovu 
Umlandi: Kwesukasukela! 
Izethameli: Cosu! 
Umlandi: Impi yengwenya nendlovu! 
Izethameli: Sampheka ngogozwana! 
Endulo itshe lisancinzwa ngozipho likhale izilwane zonke 
zazihlala ngokuzwana, zizixoxele izindaba zakozilwane. Kuthiwa 
ngalesi sikhathi zazingakawuqali umkhuba wokudlana zodwa. 
Wawungazifica zihleli zihlanganise amakhanda zingqumuza 
izindaba eziyinkinga kulezo zinsuku njengezesomiso 
nezemikhuhlane yazo. Kwenye inkathi uzifice zincomelana 
ngokuhamba kahle kwezinto njengenala yotshani nezithelo. 
Lapho-ke wawungazifica zephula olukhulu uhleko lolu, zihleke 
zize zimbambathane. 
Ngelinye ilanga izilwane ziziphumulele eduze kwesiziba 
esikhulu, ziqeda ukuphuza esizibeni amanzi amtoti, kwavele 
kwasukeleka ingwenya yafaka indlovu umunwe esweni yathi, 
“Wendlovu uyazi wena umkhulu ubala njena. Mina ngingakukhipha 
inkani uma kungase kuthiwe asibhekane ngamandla.” 
© Copyright: Publishers 
14


“Uyazizwa ukuthi uthini kimi wengwenya?” 


“Ucabanga ukwenzani ngalokho pho ndlovu?” 

“Uyazi ngizokupitshiza ngikukhiphe konke lokhu kwedelela 
mina?” Kusho indlovu kucacela noma ubani ukuthi siyinenga 
ngempela lesi senzo sokwedelela kwengwenya. Ingwenya yedelela 
njena yenziwa nawukuthi ayikaze yayibona indlovu ilwa. Izibonela 
isilima esizilungele njena. 

“Manje usancelisa ingane yini ndlovu na?” Kuqhubeka sona 
isichwensi esiyingwenya sichiza ukotshi, singazi nanyaka. 
Ingwenya ayiligwinyanga lelo. Indlovu yasukisa okombani, yafike 
yabhadeka unyawokazi lwayo emhlane wengwenya yayicindezela 
ithi, 

“Nawu umuthi engelapha ngawo izichwensi ezifuze wena.” 
Indlovu isho iyicindezela kakhulu ingwenya. Paqupaqu! Ngci! 

Kulokho kushudulisana kwalaba bobabili ingwenya ihlale 
ngamazinyo ekhaleni lendlovu. Ngqi! Nikiniki! Ngqi! Ithi 
iyazinikina indlovu kucace ukuthi ibambe ukubambelela 
ingwenya lapha ekhaleni. Isho ukufela khona! Futhi kubonakala 
ukuthi kuyithena amandla lokhu indlovu. Icindezele ngezinyawo 
zombili manje indlovu lapha emhlane wengwenya. Kucace ukuthi 
uyapatalala umhlane wengwenya. Ngapha kukhanye ukuthi 
liyadonseka ikhala lendlovu. Ladonseka impela nje lawumbhobho! 

Ingwenya yazabalaza yayidonsela ngasemanzini indlovu. 
Yacindezela nendlovu lapha emhlane wengwenya. Yadonsela osebeni 
lwesiziba ingwenya. Kwathi uma ingwenya isisondela osebeni 
lwesiziba okwakushuduliswana kuso, yaphunyula, yagxumela 
emanzini. Iphunyuka nje, kodwa isipatalele yayisishodolwana 
sesicaba. Kusukela ngalelo langa ingwenya yahuquzela phansi 
nemilenze eyizigwegwe. Kolunye uhlangothi nendlovu yayisinojojo 
lwekhalakazi elide, eselaziwa ngokuthi umboko. 

Umlandi: Cosucosu iyaphela! 
Izethameli: Siyabonga imnandi kakhulu! 




Umbuzo omude 

Ingxabano ayixazululwa ngokulwa, kodwa ngokubonisana. 
Phawula ngalokhu ubhekise kule nganekwane. (25) 




2.6 Ingulube namagwababa
Umlandi: Kwesukasukela! 
Izethameli: Cosu! 
Umlandi: Ingulube namagwababa! 
Izethameli: Sampheka ngogozwana! 

Endulo izilwane zisahlala ngokuzwana okukhulu, kwahlasela 
isomiso esikhulu. Kwakuye kubonakale sengathi izulu lihlanganisa 
amafu, izilwane zethembe ukuthi lizona. Kodwa kuyothi emva 
kwesikhashana kubonakale lawo mafu esehlakazekile. Iziziba 
ezinkulu zasezishe zaphela. Kwase kubonkala ngemihlambi 
yezilwane zibuthise lapho okwakukade kuyiziziba khona, 
ngokuzethembisa ukuthi hleze kungethuka kuphethuka 
amanzi khona. Zazilinda umlibe lize liyoshona! Notshani kwase 
kungabakhwekazi! 
“Kusho ukuthi lesi somiso sizosibulala sonke wezihlobo zami.” 
Kwakubalisa ingulube ixoxa namagwababa amabili ayethe chwa 
phezu komfanekiso wokwakuyisihlahla somthombe esasesome 
sayizinkohlo. Nayo ingulube ihleli lapho njena ngenxa yokuthi 
yayivame ukuhlala emthunzini womthombe kusewumthombe 
wangempela lona. Wo! Uyadlala udlala ngesomiso! 

“Sizoke sivuke kusasa siyolunguza ngaleya kwaleziya zintaba. 
Sizwe ngosizwile ukuthi sisekhona isiziba esinesichibi samanzi 
ngakhona.” Kuphendula igwababa ngendlela eyanika ingulube 
ithenjana. Lisho likhomba izintaba eziyizithunzana le kude. 

“Uma ekhona ngempela amanzi, sesiyokuphathela mngani 
wethu ngoba wena awukwazi ukundiza.” 

Baxoxaxoxe bebaliselana ngalokhu nalokhuya laba bangani, baze 
behlukane lapho sekuthatha ukuhlwa. Behlukana sebevumelene 
ukuthi bayohlangana khona lapho emthonjeni emini yasekuseni 
ngakusasa. 

“Uma ngilahlwe yinina-ke bangani bami sengobe ngibhubhile.” 
Yizwi okwavalelisa ngalo ingulube ngenkathi sekwehlukanwa. 



Ngakusasa ukusa kwaziwa amagwababa eseyobheka lapho 
okubikwe khona ukuthi kusekhona amanzi. “Kuhle sisheshe 
impela. Funa sifike sekukhona abasihambele phambili, bafike 
bawaphuze bawaqede onke amanzi.” Kusho igwababa kwelinye. 
“Ewu! Singambhekelwa ubani njena umngani wethu ungulube 
uma singasawatholanga amanzi?” 


“Cha, asiphuze siphindele emuva engulubeni. Sesobonisana 
ukuthi ingasondela kanjani kulesi siziba.” Kusho igwababa lokuqala 
ngokudumala lithi, “Ewu, uzodumala nokho umngani wethu uma 
sesibuya ngeyombangandlala.” Sekuphendula elesibili. 
Njengokuvumelana kwabo abangani, nangempela amagwababa 
ayifica isilindile ingulube ngaphansi kwesihlahla somthombe. 
Kwaba ukuhlangana kwamehlo nje zabonakala zehla izihlathi 
engulubeni, yathi nje, “Hawu asephelile yini nangale amanzi 
bangani bami? Nabuya nilambatha?” 

Ayilanda ukusuka nokuhlala indaba amagwababa. Asibeka 
sacaca isimo sesinyokotho azithele phezu kwaso. Kuboniswaneke. 
Elokugcina isu kwaba ukuthi amagwababa ‘azondiza’ nayo 
ingulube aye khona lena esizibeni. 
“Lalela-ke mngani. Sizothatha uthi lwaso lesi sihlahla, ngoba 
siqinile. Thina uthi lolu sizolubamba ngapha nangapha, wena 
ubambelele othini phakathi nendawo,” kusho igwababa lokuqala 
ngokugcizelela. 



19 
“Uma sesindiza-ke usize ungawuvuli nhlobo umlobo endleleni 
size siyofika le lapho esiya khona.,” kugcizelela igwababa 
lesibili. “Uma kwenzeka uzwa ukhathala wukubambelela othini, 
ubophakamisa isidladla sesokudla. Uma wenza njalo sesiyobona 
ukuthi usukhathele, siyokwehla sihlale phansi ukuze uphumule.” 
Yavuma ngexhalana kodwa ingulube. 
Isimo sasiphoqa ukuthi kusheshe kunyakazwe-ke. Ababange 
besapholisa maseko laba bangani. Kwatholwa uthi oluqine 
ngokwanele, kwasukwa! Zaya, phezulu phezulu! Yize noma 
ingulube yayinesisindo kodwa kwacaca ukuthi bayoze bafike lapho 
ababebabele khona. 
Kwathi sebehambe ibanga elibhekile nje sebedlula endaweni 
ehlala abantu yenzeka indaba! Kwaqala ukuzwakala kwamazwana 
abantu laphaya phansi bememeza isimanga sengulube endiza 
namagwababa. Kwachwaza abantu bememeza bethi, “Yehheni 
bo! Ake nibuke isimanga sengulube endizayo! Ake nibuke isigaxa 
sengulube sindiza phezulu!” Kwakuthi ayiphendule ingulube 
ibatshele ukuthi ake behlukane phansi nayo. Nokho yasheshe 
yabukhumbula ubungozi bokwenza lokho. 
Indaba isiyonakala du, lapho sebedlula phezu kwamadlelo 
okwakwelusele kuwo abafana! Okungabafana akugcinanga 
ngokumemeza kuphela. Kodwa kwabajikijela ngamatshe 
nangezikhwili laba bangani. Kumemeza kuthi, “Kushaye 
© Copyright: Publishers 

okuyingulube! Yehheni kuyandiza! Shaya!” Kwase 
kuwububhakubhaku amagwababa evika ngapha nangapha. 
Sekuwubudluntudluntu engulubeni izama ukubambelela ukuze 
ingaphunyuki! Kwala manje engulubeni! Yanquma ukuthi 
ikukhuze lokhu kwedelela kwabafana. Yabona kukuhle ikhiphe 
izwi libe linye nje vo lokuqondisa lesi simo, singaze sidlebeleke. 
Yathi lapho iwuvula nje umlomo, konakala! 


Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Lichazani igama labakhwekazi kule nganekwane? (1) 
(b) Ngelinjani ibanga okuthiwa libhekile? (1) 
(c) Xoxa kabanzi ngesizinda sale nganekwane. (4) 
(d) Yini ‘eyombangandlala’? (1) 
(e) Usho ukuthi amagwababa ayengabangani abaqotho 
bengulube? Usho ngani? (3) 

Umbuzo omude 

Sifunda sifundo sini kule nganekwane esimayelana nezimo esethuka 
sihlangabezana nazo empilweni yemihla ngemihla na? (25) 



UMZEKELISO 
21 
2.7 UNongalaza negwababa 
Umlandi: Kwesukasukela. 
Izethameli: Cosu. 
Umlandi: UNongalaza negwababa 
Izethameli: Sampheka ngogozwane. 
Kudala ezweni laseNtonteleni elalibuswa yinkosi uMawa, kwake 
kwenzeka isimanga. Lesi sigemegeme senzeka emzini womnumzane 
owayaziwa ngokuthi uNongalaza. Lo mnumzane wayezihlalele 
emthunzini wesihlahla ezishayela umancishana wakhe ethiba 
inhlamvu yelanga elalikhipha umkhovu etsheni. 
UNongalaza wezwa ngezwi lithi, “WeNongalaza, weNongalaza!” 
UNongalaza wathalaza, waqalaza, kepha akabona muntu eduze. 
Emva kwesikhashana wakwedlulisa lokho ezitshela ukuthi hhiya, 
ubezizwela izindlebe zakhe njena. Waqhubeka waziqhabulela 
lapha emancintshaneni wakhe akanganaka nakunaka. Kuthe 
emva kwesikhashana laphinda futhi lelo lizwi, “WeNongalaza! 
WeNongalaza!” 
Kwathi uma esebhekisisa wabona ukuthi leli zwi liphuma 
egwababeni elalihlezi lithe chwa egatsheni lesihlahla ayehlezi 
ngaphansi kwaso. Wathuthumela uNongalaza ebona kwenzeka 
isimanga sento ayegcine ukuyizwa ezinganekwaneni zasendulo, 
ukuthi izinyoni kanye nezinye izilwane zake zakhuluma. Wake wathi 
ukucikica amehlo efuna ukubonisisa ukuthi lokhu ayekubona, 
wayekubona ngempela yini. Nangempela, kwakuyigwababa 
lingaxutshwe nalutho! Futhi kwakusobala ukuthi lalikhuluma naye 
ngoba nakhu lalimbize nangegama lakwabo-ngqo. 
“WeNongalaza! WeNongalaza! Uhlezi awazi nanyaka? Nayi 
impi ihloma izonihlasela! Ngithi angeke iphele le nyanga ephezulu 
usahlezi unumuza njengoba wenza njena! Ngiqinisile ngithi uma 
usalibele wukuhlala, iyophela ususegodini, ngimfunge udadewenu 
uZikhokhile emathambomhlophe!” Lasho labhula amaphiko alo 
lazindizela igwababa lansondo. 

© Copyright: Publishers 

“Ngenzenjani ngale nkanankana? Ubani khona kodwa 
ozongikholwa uma ngixoxa ukuthi ngizwe igwababa likhuluma? 
Ngiyobikela induna? Cha, ake ngihlanganise umndeni kuqala 
ngilwethule kuwo lolu daba. Hleze ngingasithola iseluleko sokuthi 
lolu daba ngingaluphatha kanjani.” Nangempela akhawuleze 
awuhlanganise umndeni wakhe, alwethule ezithebeni lolu daba. 
Abantu-ke abayi nganxanye bengemanzi. Kukhona abathi, hhiya 
lokhu okushiwo usokhaya kudalwe umancishana lona abekade 
ewumpempeshela eyedwa. Kodwa bakhona abaluzwa bakhombisa 
ukukhathazeka ngalolu daba, maqede bameluleka ngokuthi 
akhawuleze ayolubika enduneni ukuze luyofinyelela nasenkosini 
yesizwe sakwaMawa, uJama. 

Nangempela, yabizwa imbizo ewukhukhulelangoqo wesizwe, 
lwethulwa udaba lukaNongalaza. Nakhona abantu baqembukelana 
phakathi. 



“Hhayi bakwethu! Kanti sibizelwe ukuzoxoxelwa inganekwane 
emini! Sizomila izimpondo phela sibadala sibangaka! Akasho ngani 
pho uNongalaza ukuthi cosucosu yaphela le nganekwane yakhe?” 


“Hhayi bo! Ayiyona inganekwane le ndaba! Kukhona ngempela 
okuzokwenzeka. Futhi uNongalaza thina siyamazi ukuthi akasiyena 
umuntu welumbo. Ayiqashelelisiswe le ndaba bandlephakathi.” 
Kwaba nesixongololo sesixakaxaka kwanjeya! Inkosi yayihlakaza 
imbizo abantu behlukene phakathi benjalo. Yavala ngezwi elithi 
kuyoba yizibono zomuntu ngamunye. Ababelibona liyiqiniso izwi 
legwababa, bayokwenza njengoba lalishilo. Kuthi abangaboni 
ngozi kulokhu okwakushiwo yigwababa, bakhululeke bazihlalele. 

Nangempela yaba khona imizi eyavuka ngakusasa yakhukhula 
yawelela kwamanye amakhosi. Kwakuhamba phambili yena 
uNongalaza kulolu fuduko. Akuphelanga zinsuku zingaki, 
kwezwakala ukuthi kungene impi yamaBhunu yavala ngehlahla 
esizweni senkosi uMawa. 

Umlandi: Cosucosu iyaphela! 
Izethameli: Siyabonga imnandi kakhulu! 
Imibuzo 
Phendula le mibuzo elandelayo: 
(a) Yini umancishana? Kushiwolani ukuthi umancisha (2)
(b) Ukwenzenjani ukushaya umancishana? (1) 
(c) Ukwenzenjani ukuthuthumela? (1) 
(d) Elinjani igama okuthiwa elakwabo komuntu? (1) 
(e) Ukwenzenjani ukwethula udaba ezithebeni? (1) 
(f) Umuntu onjani okuthiwa usokhaya? (1) 
(g) Phawula ngesisusa kanye nokukhuliswa kodweshunganekwane? (3) 

Umbuzo omude 

Isukamuva likholwa yizagila. Lesi saga sihambisana kanjani nale 
nganekwane. Phawula kabanzi. (25) 



24 
IZINSUMANSUMANE 
2.8 Amantombazane ayeyogana indodana 
yenkosi 
Umlandi: Kwesukasukela! 
Izethameli: Cosu! 
Umlandi: Amantombazane ayeyogana indodana yenkosi! 
Izethameli: Sampheka ngogozwane! 
Ezweni elilena kude kwakunenkosi eyayinomusa, icebile, 
inochibidolo womhlambi wezinkomo. Ubisi namasi kwakuyinto 
edlala izingane emzini wale nkosi. Iningi lezingane zase zinonemfu. 
Nenyama yayiphekwa ngomhluzi wenye. Kwakuthi kungonakele 
lutho nje inkosi ivele idumbe inkomo eyithandayo, ithumele 
izinceku zayo ukuthi ziyigingqe. Yayizikhethela kwezinonile 
zodwa izinkomo. Kwakungaba yinkabi, yisithole, yinkomazi, 
yiduna noma yinkunzi. Ihlinzwe, kuphekwe, kubuswe, kufinywe 
ngendololwane! 
Nokho into eyayibanga isilalo emoyeni wenkosi ngukuthi 
yayisikhulile. Kuyihlupha-ke ukuthi inkosana yayo eyayisiqinile 
yayingebukhali ngasekuzameni ukuganwa njengontanga bayo. 
“Iyangikhathaza indaba yalo mfana. Yena uyahlonipha impela, 
kodwa angimboni ekhuthalela ukuqonywa ukuze aganwe, avuse 
ubukhosi bakwabo.” Inkosana yayilibele ukutamuza umbuso 
wakubo nje. Izitika ngokuzidlela inyama nokothiwa yibandla 
likayise. Phela yayikhothanyelwa bo! Ubona nje ukuthi baningi 
abazibekisela ‘ukubhekwa kahle’ mhla inkosana yaqhwakela 
esihlalweni sobukhosi. 
Inkosi yabuka yabuka, yabona ukuthi hhiya lo muntu uyosala 
dengwane mhla yona yendela koyisemkhulu. Yayisizijuba ukuthi 
udaba lokuganwa kwendodana yayo kuhle ilusukumele yona 
uqobo, khona isadla anhlamvana nje. Yabiza imbizo enkulu 
yamemezela ukuthi kwakufanele kuhlangane ozime besizwe 
kuzokhethwa ozogana inkosana. Kwaba alifikile emakhaya lelo 

lizwi, kwabonakala ngomame ozele elungisa indodakazi yakhe, 
eyiphaqula, eyigqaba ngezigqabo ezethenjwayo ukuze phela iso 
lenkosana lihlale enganeni yakhe. 


“Lapha endleleni eya konkosi anokwenza konke enikutshelwa 
ngabantu abadala,” wakusho lokhu wakugcizelela umuntu omdala. 

Lwafika-ke olungaliyo, baphuma sebeshikizela oMpakana 
noZothile. Kuhamba phambili iqhalaqhala elinguMpakana. 
Endleleni lapha iqhalaqhala elinguMpakana lamjikela uZothile 
lona lathi, 

“Hhayi! Phatha nasi isithebe somphako. Angikwazi 
ukuthwalana nezinkobe mina. Mina ngiyogana indodana yenkosi 
nje kwaphela. Angiyisona isigcikilisha sakho.” Aphendule ngelosizi 
bandla uZothile athi, 

“Hawu dadewethu, selingena ngaphi manje elesigcilikisha 
ngoba umama uthe asothwalisana nje? Ingani futhi lo mphako 
owethu sobabili nje.” Pho wayesasho kubani ngoba uMpakana 
wayeseqhawuzela le kude, esemshiye kude lena uZothile! Kulokho 
kuqhawuzela kodwa kwacaca ukuthi useyeduka uMpakana. 
Akasalandeli yona indlela ababeyiyalelwe uninakhulu. Asho 
ngengila manje uZothile athi: 

“Hhayi bo! Kuthiwe asothatha indlela ejikela kwesokudla uma 
sifika empambanandlela!” Pho usatshela bani? Lasho lashikizela 
ithatha lakwabo! Yilo leliya! Kwaze kwasiza ukuthi kumemeze 



nesalukazi esidala esasizilimela ensimini esezwa lo msindo 
© Copyright: Publishers 

“Hhayi bo! Ayihambi leyo ndlela wemntanomntanami!” Sisho 
khona ukuthi akabuye uMpakana ngoba indlela ayithathayo 
inengozi. Ngenxa yokukhumbula amazwi ababekhishwe ngawo 
uninakhulu, wajika wabuya kodwa ebuya ngokukhononda 
okwakufakazelwa nawukuhamba ezinikina izingadlwana zakhe! 

Isalukazi sasondela ngasendleleni senzela ukuzobayalela indlela 
okuyiyona ebheke konkosi. Ngenxa yokuthi kwakunofasimba, 
isalukazi naso sinobhici sasingasayibonisisi indlela eyayisilufiphana 
laphaya emagqumeni angaphesheya! Sathufathufela kwanhlanga 
zemuka nomoya. Sase sicela emantombazaneni sithi, 
“Akeningikhothe ubhici bantabomntanami, ukuze ngiyibone 
kahle indlela engizoniyalela yona.” Pho sisho kubani na! 
UMpakana washaya inqulu yakhe yasho ukuvuthuka epikla ethi, 
“We! Klibhi klolo! Mina nginguzime oyogana indodana yenkosi, 
angeke ngihambe ngikhothana nobhici lwezalukazi engingazazi 
nakuzazi!” Washo lapho washingila, waziqhubekela ngaleyo ndlela 
ayesezikhethele yona. UZothile bantu yena wasala nesalukazi, 
wenza njengoba isalukazi sasinxusile. Emva kwesikhashana amehlo 
esalukazi aqwebuka, sabona, samyalela kahle indlela uZothile. 

Nebala uZothile wahamba ngokukhawuleza wawelela kuleyo 
ndlela ayeyilayelwe yisalukazi. Ngokushesha wathi esedundubale 



phezulu kwegquma wawubona umuzi wenkosi uyisithabathaba 
laphaya ezansi kokhalo. Kwaba ukufika kwakhe nje inkosi yayalela 
izinceku ukuthi zimngenise endlini enkulu. Inkosi isho nokusho 
ukuthi isimtholile ozogana inkosana. Yayalela ukuthi bajikiswe 
bonke abanye ababesendleleni batshelwe ukuthi sekuqediwe 
ukukhethwa kukazime. 


Kubonakala ukuthi wadliwa yizinunu zehlathi. Nakhona kwase 
kubonakala ngemvunulo yakhe nje ukuthi uyena. Wadabuka 
kakhulu uZothile ngokufa kukadadewabo. 

Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Ezisuke zinjani izinkomo ezibizwa ngochibidolo? (1) 
(b) Chaza ukuthi ukwenzenjani ukufinya ngendololwane. (1) 
(c) Yini unemfu? (1) 
(d) Kusuke kwenziwani uma kuthiwa umuntu uyothiwa? (1) 
(e) Ukwenzenjani ukuqhawuzela? (1) 
(f) Yini ufasimba? (1) 
(g) Iyini indikimba yale nganekwane? Usho ngani? (4) 

Umbuzo omude 

Isala kutshelwa sibona ngomopho. Phawula ngalesi simo 
sokukhuluma wencike kule nganekwane. Empendulweni yakho 
chaza nangokuthi yini lo mopho okukhulunywa ngawo lapha na? (25) 

2.9 Indoda neqoma
Umlandi: Kwesukasukela! 
Izethameli: Cosu! 
Umlandi: Indoda neqoma! 
Izethameli: Sampheka ngogozwana! 

Komunye umuzi abantu base behlupheke kakhulu yizenzo 
zomuntu okwakucaca ukuthi uyahambahamba. Kwakuyabe 
kuyasa kubonakale izidladla zokubukeka kusamfene egcekeni. 
Kuthi kusabatshazwa lokhu, kubonakale ngobabangibone 
bezinyawo, kucaca njena ukuthi bekugida uqobo lokhokhovu 
lomkhunkuli lapha. Kuthi emva kwezinsukwana kubonakale 
ngezitaputapu ezimnyama ezimpundwini zesibaya sezinkomo. 
Kuthi kusabatshazwa lokho kubonakale impuphu emnyama 
ezindlini, ibhilwe ofindo ngaseminyango yezindlu. 

“Hhayi, lokhu sekuphezu kwamandla manjena!” Kukhononda 
umnumzane womuzi. “Sekufanele umuntu ayisukumele ayihambele 
le nkinga, kungenjalo lukhulu luzovela kulo muzi maqede yonke 
iminwe ikhombe mina, kuthiwe angilusukemelanga lolu daba.” 
Ngalo lelo langa kwaba sengathi lesi sigilamikhuba sikuzwile 
ukukhononda kukamnumzane. Kwaba sengathi ukuqhubele 
phambili ngokukhononda. Akulalwanga ngalelo langa! Izingcanga 
zazikhonkotha zikhonkothile kuzwakala ukuthi lukhulu zilwa 
nakho lapha phandle. Abanodlebe bezwa umsindo wokubhongisa 
okukafeleba kanohha! Ekuseni abafana belamela izinkomazi 
ezincelisayo zisikeke zasikeka imibele. Nebala kwacaca ukuthi 
kwase kufanele kuthathwe izinyathelo zokulwa nalesi sihlava. 

Ngakusasa umnumzane waphuma kusempondozankomo 
ngenhloso yokuyothungatha ugedla lwenyanga olwaluzomnqandela 
le nkiyankiya yenkinga. Abayaziyo le ndlela ayeyihamba 
babemyalele ugedla lwenyanga eyayikude impela njena nalapho 
ayakhe khona. Njengoba wayephuma ngesokusa nje, ababemyalele 
babehlawumbise ukuthi uma ehamba ekhawuleza, uyofika khona 



zibuya inhlazane. Nangempela kwathi isithunzi singaphansi 
komniniso, wayengena emzini wenyanga. Wathi esakhuleka nje 
kwakuqhamuka udibi lwenyanga luzomngenisa. 


Umnumzane angene-ke kule ndlu. Kushunqa yonke inhlobo 
yezinyamazane lapha! Akubingelelwa lapha. Wathi engena njena 
kwakuhlalwa phezu kodaba inyanga ithi, 

“Ewu! Usufikile mnta kaMafikazishintshe?” Kusho inyanga 
imgagula ngegama likayise. Ethuke aqikileke umnumzane. 

“Ewu! Bayakuhlupha! Badlala ngomuzi wakho!” Kusho inyanga 
umnumzane engakathi vu belu! 

“Ewu! Ehhe! Bathumela onohha bazogida emzini wakho!” 
Kusho ugedla lumgqolozele emehlweni kungazukuthi kukhona 
elukufunda kuwona. 

“Badlala nangemfuyo yakho bayincelisa imikhovu! 
Ubenenhlahla-ke ngoba usufike lapha kithi. Sizoyilungisa le ndaba, 
ehhe! Sizoyilungisa impela!” Akasho lutho njalo umnumzane. 

“Ewu, kodwa nawe ulula mfo kaMafikazishintshe! Badlalela 
emzini wakho ngoba sebekubonile ukuthi awuziqinisile 
njengendoda, kanti futhi nomuzi wakho ulula. Ehhe!” Isho manje 
kubonakala ukuthi kukhona ekuphumputhayo lapha ezikhwameni 
zayo. Ikhiphe izimpushana izithululele odengezini imncindise lo 
mnumzane. 

“Ewu! Ehhe! Kade wagcina nokuncinda mfo wakithi!” Isho 
igegetheka ngezwi elimahhadla. 



“Mfana letha iqoma lami lapha!” Isho ibhekise odibini lwayo. 
“Uyabona-ke, lo muntu okuhluphayo uzombona ngamehlo akho 
kusasa lokhu okusayo. Engifuna ukuba ukwenze ukuba uthathe 
leli qoma uhambe nalo. Uthi uma ufika kwakho utshele wonke 
umuntu ukuthi kungaphumeli muntu phandle ebusuku. Ngisho 
kungakhona ofuna ukuyozikhulula, angaphumi! Nawe uqobo 
ungaphumi, ehhe! Ubadonse ngendlebe futhi ukuthi uma kukhona 
umuntu omemeza egcekeni ebusuku bangalokothi bamphendule. 
Nawe futhi ungaphenduli muntu omemeza egcekeni ebusuku, 
ehhe! Kothi kungasa geqe! Uthumele kuyobizwa induna yenkosi 
izobona umhlola. Uqaphele belu ukuthi ningamkhulumisi nhlobo 
umuntu oyobe ebuza okuthile. Wena-ke ozokwenza namuhla 
ukuthi kuthi uma sekulele wonke umuntu uthathe leli qoma 
ulibeke endaweni esobala nje egcekeni, maqede uhambe uyolala.” 
Kwaba njengoba wayelayiwe umnumzane. Wafika wabadonsa 
ngendlebe bonke ukuthi bangalinge baphumele phandle ebusuku. 
Nangempela kwathi kungalala wonke umuzi, waphuma neqoma 
logedla wayolithi chwa endaweni ayeseyihlole kahle ukuthi isobala. 
Kwalalwa-ke. 



© Copyright: Publishers 



wenzela ukuthi kube nesiqiniseko sokuthi bayamuzwa bonke 
abantu balapha ekhaya ethi, 


“Kodwa ukhona umuntu ongashiya iqoma lakhe elihle kanjena 
egcekeni, lizobhilwa abakhunkuli! Elikabani leli qoma?” 

Kwathi kukhala izinkukhu zokusa lase lihoshozela manje izwi 
lendoda yeqoma egcekeni, selisho ukusha impela manje. Kodwa 
yayilokhu ibelesele, ilokhu ibuze lokho ithi, 

“Elikabani leli qoma bakithi?” Kuthi ukunqamuka iphinde 
ithathelele futhi ithi, “Angihambi nje ningangitshelile ukuthi ubani 
obeke iqoma elihle kanjena lapha phandle, nokwenza lilikhulu 
kanjena! Bakwethu, elikabani leli qoma?” 

Kwaze kwasa ilokhu ibuzile indoda yeqoma egcekeni. 
Njengokuyala kwenyanga, umnumzane wakhipha abafana ukuthi 
bayombizela induna ukuthi izombonisa lo mhlola. Nebala induna 
yafika isalokhu ibuzile indoda ngezwi eseliyisihosho esisholo phansi 
manje, “Kodwa bantu ake ningiphendule ngihambe phela, ngithi, 

elikabani leli qoma?” 
ImUmlandi: Cosucosu iyaphela! 
Izethameli: Siyabonga imnandi kakhulu! 

Umbuzo omude 

Phawula kabanzi ngesizinda sale nganekwane. Empendulweni 
yakho zicacise zontathu izigaba zesizinda. (25) 



2.10 Isalukazi namasi kamkhwenyana
Umlandi: Kwasukesukela! 
Izetameli: Cosu! 
Umlandi: Isalukazi namasi kamkhwenyana! 
Izethameli: Sampheka ngogozwana! 

Kwesukela isalukazi esasivakashele emzini lapho okwakugane 
khona indodakazi yaso yamazibulo. Lesi salukazi safika sibika 
ukuthi sizobalunguza nje izinsukwana, sithi, 

“Angihlezi bantabami, ngizonilunguza njena kwazise kade 
sagcinana.” Kwathi ngokuhamba kwesikhathi sabonakala 
singasayingeni indaba yokuhamba. Kuthi noma umkhwenyana 
waso ephuma nendodakazi beyosebenza emasimini, sizisalele 
emzini wabo. Bothi beqamba bebuya basifice sisazilalele sishaye 
amanhlakomuzi! Undodakazi athi usigoqozela iyambazi, silandule 
sithi, 

“Hhayi mntanami, ungazikhathazi ngami. Angazi ukuthi 
kwenzenjani kimi kulezi zinsuku, ngizwa inhliziyo imnyama kabi 
njena.” 

Laphaya endlini engenhla, umkhwenyana wayeseqaphele 
izinsukwana nje impela ukuthi igula lakhe uselelamela lingagcwele 
swi njalo uma ethi uyavuba. 

“Yimihlola lena. Leli gula alisagcwali kulezi zinsuku. Kuthi 
uma ligcwele, ngizwe la masi eduma kusengathi anamanzi njena.” 
Ababengakwazi omkhwenyana nendodakazi ukuthi kuba ukusithela 


© Copyright: Publishers 



nje uma beya emasimini, kusale kwenzeka izimanga lapha emzini 
wabo. Isalukazi sasiye sintshentshethe siyogila izimanga endlini 
kamkhwenyana. 


“Iyangixaka le ndaba yokunyamalala kwamasi ami. 
Okungidida nakakhulu ukuthi nangu nomkhwekazi esecwebezela 
nje impela kulezi zinsuku bo! Kanti ukufika kwakhe laph’ ekhaya 
wayembanjana ziyabalwa.” Ngakolunye uhlangothi indodakazi 
yesalukazi yayisithwe yisithupha nje, ingazi nanyaka. Kuthi 
noma umkhwenyana egudlisela, iphike ngokuthi unina wenziwa 
ukuphatheka kahle laphaya kwayo. 

Umkhwenyana wacupha ugibe lwakhe. Kwathi ngolunye 
usuku wanyomuka laphaya ensimini wanyenya wabuyela ekhaya. 
Wasibona isalukazi esingumkhwekazi sintshentshetha siyongena 
endlini engenhla. Wacathama, wayolunguza. Imihlola azithela 
kuyona yayimangalisa! Sasithe chwa esigqikini sakhe, singazi 
nanyaka. Ukhezo lolu lwalujikijelwa nongakanani umthamo 
emlonyeni! Umkhwenyana kwathi akagxume aphonseke phakathi 
endlini! Nokho kwafika umqondo wokuthi akazibambe ukuze 
abone isiphetho. 

Kwathi sesiya ngasekuwagojeleni amasi akhe isalukazi, 
sasukuma, sagiya. Sigiya nje siyasho nangomlomo sithi, 

“Awuzwe, ngiwakhwelel’ amasi kamkhwenyana, ngidl’ 
indwamba, iyashelela, ngithi chofu, ngithi mimiliti! Indwamba 
ngishelelele!” Lapho-ke wathukuthela wathelwa ngamanzi 
umkhwenyana waphonseka phakathi endlini. Wasiyabula sisathi 
siyagiya! Washo ngembodlongo yezwi elinokucasuka wathi, 

“Ngize ngikubambe sonakali ndini! Kanti uwena lona 
oshwabadela igula lami? Unjalo nje awugcini ngamasi ami, uze 
ubhince nemvunulo yami imbala?” Sazithayizela bantu sixolixolisa 
isalukazana. Lapho-ke umkhwenyana kwasekuthi akasiphihlize 
ngewisa sibeyizicucu. Nokho ngoba wayengafuni ukungcolisa 
izandla zakhe ngegazi lomkhwekazi wakhe nokwenza, washesha 
waqhamuka nelinye isu lokusijezisa. 

Wasinikeza isigubhu wathi asihambe siyomkhelela amanzi 



esizibeni esingakhali selesele. Ngokwakhe-ke wayethi wenzela 
ukuthi sihambe singaphinde sibuye. Saphuma-ke sincondile 
isalukazana singasavalelisanga nasendodakazini yaso. Sasithi 
singabona okuyichitshana lamanzi ngisho okunethombonkala, 
kungesiziba, sibuze ukuthi, “Kungabe kukhala selesele yini lapha 
na?” Aphendule kube sengathi atshelene amaselesele athi nje, 


Kwathi emva kwezinsuku eziningi, sesihambe sazesalahla 
nethemba, safika esizibeni esikhulu! Saphinde samemeza 
njengenhlalayenza, 

“Kungabe kukhala selesele yini lapha na?” Kwavele kwacweba 
nje kulesi siziba. Saphinda isalukazi sibuza ngokujaja, kwaphinda 
kwathula kwathi du! Nebala kwasikhanyela ukuthi yisona-ke 
lesi isiziba esingakhali selesele. Saguqa-ke sawavonxa amanzi 
sawagcwalisa esigujini. Kodwa ngoba sasesikhathele kakhulu 
nelanga likhipha umkhovu etsheni, saphumula emthunzini 
wesihlahla esasiseduze nomfula. Kwedlula izilwane eziningi 
zizophuza kulo mfula. Zonke zazikhuza umhlola zibona lesi 
salukazi esishaye amanhlakomuzi ngaphansi kwesihlahla! Zonke 
zazithi, 

“Ubani lona olele ngaphansi kwesihlahla sikaSizemazema? 
Uzombona uSizemazema! Uzomthola uSizemazema!” 

Kushiwo pho lezi zilwane zitshela omunye umuntu. Isalukazi 
sazibuka ubuphoxo lezi zilwane saqhubeka sazilalela. Kwathi 
seliyoshona kwezwakala inhlokomo yezilwane zisho kanyekanye 
zithi, 

“Nango-ke uSizemazema, nango-ke uSizemazema!” Zasho 
maqede kwezwakala izigi ezinkulu ziza ngakuso isalukazi. Sathi 
sithi siyasukuma, ngqi! Kanti silele nje sesiboshwe yizimpande 
zesihlahla lesi esasilele ngaphansi kwaso. Sathi sithi xukuxuku, ngqi! 
Zasha! Waqhamuka uSizemazema ukufa kwezintaba! Yizimuzimu! 
Imasaxaba le nto, isho ngezandla ezingakanani! Ikhanda leli 
ungathi elenkunzi yenyathi! Isho ngeso elikhulu elilodwa lapha 
ebunzini! Imilenze lena ungathi iziqu zesihlahla esikhulu! Kwasho 
kwasikhanyela isalukazi ndini ukuthi silibuka siyaligcina namuhla! 



Lapho-ke washo ngelimahhadla uSizemazema wathi, 
“Kwanukanuka santungwana!” Nangempela wasibona isalukazana 
siwumfunzana phansi komuthi, sekuphele ubuqha nokuqholosha. 
USizemazema wathi-ke kuhle ayogeza umjuluko wosuku ukuze 
ayidle kahle le nyamazane yakhe ezilethile. Nebala-ke wehlela 
esizibeni esingakhali selesele. Kuwo lowo mnyama kwaqhamuka 
uKhalulu unogwaja egxumagxuma esikhotheni, naye wazithela 
kulesi simo sesalukazi esase sisalelwe yisikhashana sife. 


Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Ukwenzani ukuvuba? (1) 
(b) Ngonjani umuntu okuthiwa umbanjana ziyabalwa? (1) 
(c) Kushoni ukusithwa yisithupha na? (1) 
(d) Ngonjani umuntu obizwa ngesiphoxo? (1) 
(e) Ukwenzenjani ukushaya amanhlakomuzi? Kushiwo ngani 
ukuthi amanhlakomuzi na? (2) 
(f) Sithini isifundo sale nganekwane na? (4)
 
Umbuzo omude 

Umona usuka esweni. Phawula ngale nganekwane uhambisane 
nalesi saga. (25) 



2.11 uNananaboselesele noSondonzima
Umlandi: Kwesukasukela! 
Izethameli: Cosu! 
Umlandi: UNananaboselesele noSondonzima! 
Izethameli: Sampheka ngogozwana! 

UNananaboselesele wayevama ukuvuka njalo ekuseni kakhulu 
ashiye izingane zakhe zodwa ayotheza izinkuni, ayokha amanzi, 
ayolima kwenye inkathi ayozingela imbala. Njalo uma ehamba, 
izingane lezi wayezidonsa ngendlebe ukuthi zingalokothi 
ziphumele phandle. Esho ngoba azi ukuthi wakhe eduze nendlela 
lapho okwakwedlula khona izinunu ezincane nezinkulu. Phela 
yena wayengesabi silwane. Akhe endleleni ngabomu ngoba 
eqhoshe ngobuqha nobuqhwaga. Wayesabela zona izingane zakhe 
ezingenziwa isilo sengubo yizilwane uma zizifica zizodwa. 

Langalimbe esahambile uNananaboselesele zadudana izingane 
zaphumela phandle zayodlala. Kwaqhamuka umhlambi wezimfene 
zabuza ukuthi, 

“Ningobani nina zingane nibahle kanjena na?” Zaphendula 
kanyekanye zachwaza izingane zathi, 

“Siyizingane zikaNananaboselesele owakhe endleleni ngabomu 
ngoba ethembe ubuqha nobuqhwaga!” Izimfene zanele zezwa 
kuphathwa igama likaNananaboselesele, zenyela, zedlula zihamba 
zibhonga zaze zayosithela ngale kwegquma. 

Ngakusasa futhi esaphumile uNananaboselesele zaphinde zenza 
lokho futhi izingane, zaphuma zayodlala egcekeni. Kwaqhamuka 
umhlambi wezinyathi zama zabuza, 

“Ningabaphi nina zingane nibahle kanjena na?” Zaphendula 
izingane ngokwesasa zathi, 

“SingabakaNananaboselesele, owakhe endleleni ngabomu 
ngoba ethembe ubuqha nobuqhwaga!” Kwathi ukuba zizwe 
kuphathwa igama likaNananaboselesele, izinyathi zamisa amashoba 
azo, zagabavula zayosithela egqumeni. 

Nangakusasa zaphinda futhi izingane zikaNananaboselesele 



37 
zaphuma zasakazeka egcekeni ziyodlala. Kulokhu-ke kwaqhamuka 
uSondonzima. Kwandindizela umhlaba, kwasengathi nezulu 
liyaduma, kodwa libalele. Yaqhamuka le nunu ihamba itshikizisa 
umbokokazi wayo. Yathi ukuzibona lezi zingane yama yabuza 
yathi, 
“Ngithi ningobani nina zingane nibahle kangaka 
njena na?” Njengenhlalayenza zaphinde zachwaza izingane 
zikaNananaboselesele zathi, 
“SingabakaNananaboselesele, owakhe endleleni ngabomu 
ngoba ethembe ubuqha nobuqhwaga!” Yanele yezwa kuqhayiswa 
ubuqhwaga bukaNananaboselesele yadinwa kabi inunu yathi, 
“Nithi niyazi ukuthi nginganimimilita nonke mina kanye naye 
uNananaboselesele wenu lowo?” 
Zachwaza izingane ngokuzethemba zathi, 
“Angeke usimimilite thina, futhi uzomthola uNananaboselesele! 
Thina singabakaNananaboselesele, owakhe endleleni ngabomu 
ngoba ethembe ubuqha nobuqhwaga!” Aziligwinyanga lelo, inunu 
yavele yazihlwitha ngombokokazi wayo yazimimilita, yadishazela 
yazihambela. UNananaboselesele wafika ngetshe lome inhlama 
njena emzini wakhe. Wamemeza kwacishe kwasha izwi, lutho 
ukuqhamuka izingane. Kwavela ijuba elalizihlalele esihlahleni 
elamnyenyezela ukuthi limbonile uSondonzima eginga izingane 
zakhe zonke. 
Akapholisanga maseko uNananaboselesele. Wathatha yona 
© Copyright: Publishers 

kanye inyanda yezinkuni, wathatha nesikhuni esasivutha umlilo 
kanye nesinqindi, wangena indlela wabheka lapho okwakuthiwa 
uSondonzima ushone ngakhona. Lapha endleleni wayehamba 
ehuba ihubo ebuza ukuthi uSondonzima lona ushone ngaphi, ethi: 


Lapho liduma lingani, lapho liduma libalele! 

Nebala izilwane ezazimzwela zazimkhombisa ukuthi inunu 
lena ziyibone idishazela ishona ngaphi. Kodwa zazimexwayisa 
ngobungozi bale nunu. Lezo ezazibika ngobungozi 
bukaSondonzima, uNananaboselesele wayeziphendula ngokuthi, 
“Angiyenqeni mina leyo nunu! Mina nginguNananaboselesele! 
Ngakhe endleleni ngabomu ngoba ngethembe ubuqha 
nobuqhwaga!” Asho agqishazele ashone lapho indlovu ekhonjwe 
ngakhona. 

Kwathi esehambe ibanga nje impela, wambona umthakathi 
wezindaba equle ngaphansi kwesihlahla. Waqonda kuye ngqo! 
“Wenunu edle abantabami ngithi bakhiphe ubabeke lapha manje 
nje!” USondonzima akachithanga sikhathi, wavele wamumimilita 
nakho konke ayekuphethe uNananaboselesele. 
Kwathi uma uNananaboselesele esengaphakathi kwesisu 
senunu wafica isimanga sento. Kwakukhona inqwaba yabantu 
ababegingwe wuSondonzima. Nezingane zakhe zambona zeza 
kuye sezesese. Akapholisanga maseko uNananaboselesele wabasa 
umlilo ngezinkuni ayeziphethe! Wahhebhula inyama lapha esiswini 
sikaSondonzima ngesinqindi ayesiphethe waphonsa emlilweni 
wosa. Kwadliwa lapha! 

Waqala ukuzibhonqa uSondonzima ezwa ubuhlungu. 

“Sengathi ngiginge ishinga lomfazana namhlanje. Yini nginele 
ngimginge lo mfazi maqede ngiphathwe yisisu kanjena?” Yadishazela 
yehlela emfuleni iyophuza amanzi ukwenzela ukudambisa 
lezi zinhlungu ezase ziyiphethe inunu. Yanele yawaphuza nje, 
kwezwakala umsindo wobuhlihlihli lapha esiswini sayo nakhu 
phela amanzi ayesecisha umlilo lona owawulanguka esiswini. 
Kwathi ukuba uNananaboselesele abone umlilo wakhe ucisha, 
wazigalela kakhulu izinkuni eziko. Wavutha ubulangulangu umlilo. 



Kwashunqa intuthu yabheka phezulu. Waphinda wahhebhula enye 
inyama futhi uNananaboselesele, waqinisa nasesibindini manje. 
Kwadliwa! 
Yaqala phansi yabubula yizinhlungu inunu. Yayisizibhonqa 
phansi ikhala ubumayemaye. Ezinye izilwane zamangala zabamba 
ongezansi lapho zibona inunu itabuzela futhi ishunqa intuthu 
ngemuva. Akuthathanga sikhathi yagingqika phansi izibhonqa 
inunu. 


Izingane zikaNananaboselesele zajaja zasho ngengila zithi, 
“SingabakaNananaboselesele, owakhe endleleni ngabomu ngoba 
ethembe ubuqha nobuqhwaga!” 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Yini isinqindi okukhulunywa ngaso kule nganekwane? (1) 
(b) Kuchazani futhi kusukelaphi ukuthi itshe lome inhlama? (1) 
(c) Ucabanga ukuthi yini eyenza ukuthi uNananaboselesele 
aqanjwe leli gama? (2) 
(d) Yini eyasusa udweshu kule nganekwane? (2) 
(e) Yini ekhulisa udweshu kule nganekwane? (2) 
(f) Yini eyingwijikwebu kule nganekwane? (2) 

Umbuzo omude 

‘Kayingangamlomo!’ Awuphenye maqede uphawule 
ngokuhambisana kwalesi simo nale nganekwane engenhla. (25) 



2.12 UGombelakwesakhe nengede inhlava ebizelayo
Umlandi: Kwasukesukela! 
Izethameli: Cosu! 
Umlandi: UGombelakwesakhe nengede inhlava ebizelayo. 
Izethameli: Sampheka ngogozwana! 

Endulo kwakwaziwa njena ukuthi uma ubenenhlanhla 
wabizelwa yingede ezinyosini ezinamacwecwe amahle, kufanele 
uthi ungazitapa lezo zinyosi, yona uyishiyele amaqhimu. Uma 
wenzenjalo-ke yayingaphinde ikukhohlwe ingede. Kodwa njalo 
yayikuholela kwezinonile izinyosi lesi. Lesi senzo sasigcwalisa isaga 
esithi ikhotha eyikhothayo, engayikhothi iyayikhahlela nesithi 
izandla ziyagezana. 

Ngelinye ilanga wazibona enenhlanhla enkulu 
uGombelakwesakhe ngenkathi ezithwabazela ehlathini ezwa lokho 
kutshiloza ayekwazi kahle ukuthi okwengede, inhlava ebizelayo. 
Wathi ukuqalaqalaza, nangempela wayibona ingede ithe chwa 
esihlahleni somkhiwane. “Ngadla mina kababa! Le ngede noma 
yikanjani ingibizela ezinyosini ezinonile, nokwenza nali nehlobo 
lethwese. Kugcwele umpe nempova lapha ezihlahleni, uju 
lungangobaba.” 

Phela inhlava inekhono elikhulu lokubona izinyosi ezinonile. 
Inkinga yayo njena ukuthi ayikwazi ukuzitapela yona. Ithi 
ingazibona lapho ezivume ngakhona, maqede icinge umuntu 
imkhombise zona. Umuntu olaziyo isiko lokutapa izinyosi 
azikhonjiswe yinhlava uyazi-ke ukuthi kusuke kufanele azitape 
abeseyishiyela nayo. Enzela ukukhombisa ukubonga. 
Nayo-ke inhlava yayihamba ngelikhulu ithemba lokuthi uGombela 
uzokwenza njengoba kwakufanele. 
“Ngasizakala mina kababa, ngamthola umuntu ozotapa lezi 
zinyosi, nami angizwise. Futhi ngithole umuntu okahle impela, 
ngoba uphethe izinto zokumba, uzovele azitape khona manjena 
nje.” Kuzicabangela ingede ngokwenama. 



Akuthathanga sikhathi uGombela nengede bedukuza ehlathini. 
Ingede yaye yathi chwa phezu kwesihlekehleke sesihlahla somdoni. 
“Hho! Okusho ukuthi lezi zinyosi zakhele kulesi sihlahla. Nansi le 
ngede isihlezi kuso ingasasuki.” Kwaconsa amathe endodeni! Laphoke 
yayisizibona ngeso lengqondo isizivalele elawini layo, isizitika 
ngamacwecwe aconsa uju. Phela uGombela wayengudlayedwa 
woqobo, elifuze akangalishiya leli gama lakhe. Njengoba 
wayeyiphisi njena wayenganqeni nje ukubamba okungumvundla 
akose akushaye akuvale eyedwa khona entabeni. Athi eqambe efika 
ekhaya abike ubumnyama benhliziyo. 

Ngokushesha uGombela wakhetha ukhuni olome kahle, 
walokhela ngomlilo. Waqala wanombela esihlahleni somdoni. 
Waqala wawabona amahalanjonjo ezinyosi eseqala ukundizela 
ngakuye. Phela izinyosi zehlukaniselana imisebenzi. Kukhona 
lezi okuthiwa ngamahalanjonjo. Lezo-ke ngeziyizinhloli. 
Umsebenzi walezi wukuhlola isimo sokuphepha kwesidleke 
kanye nonomthebe wazo. Lezi zinamehlo nezindlebe ezibukhali. 
Uma kukhona okubonakala kuyingozi, ziphuthuma ziyobikela 
amabutho. Amabutho ahlala eduze kwesidleke nangaphakathi 
kwaso. Yiwona-ke atinyelayo. Amabutho ahlale evivela ukutinyela 
konke lokho okubikwe yizinhloli ukuthi kuyingozi. Amabutho 
wona awabonisisi kahle emehlweni, kepha agada okunyakazayo 
nje, atinyele. Kukhona eziyizisebenzi, umsebenzi wazo 
okuwukwakha amacwecwe. La macwecwe asuke engenalutho. 
Ziphinde zizingele uju ezimbalini. Lezi zinamandla, namakhala 


© Copyright: Publishers 


abukhali okuhogela umpe nempova yezimbali, maqede zibizane 
zikuthuthe ziyokugxisha emacwecweni. Kukhona nezingabayeni 
bakanomthebe nje kuphela. 

ke 
waze wafika qathatha kusona. Wasondeza isikhuni emlonyeni 
wesidleke, enzela ukuthi intuthu ingene igcwale phakathi. Uma 
izinyosi sezidakwe yintuthu zizwakala ngokudumela phansi. 
Nebala akuthathanga sikhathi kwezwakala lokho kuduma 
okungangabazeki ephisini. Wazitapa wazitapela uGombela, anjani 
wona amacwecwe! Wawashaya wawavala! Wenza konke lokhu nje 
ingede ilokhu itshiloze kancane ngokwenama lapha esihlahleni. 

Wathi eqambe ehla nje, ingede lena yayisilokhu indizandiza 
isuka gatsheni ihlale gatsheni! Kwakungathi isithi, 

“Shesha phela wemuntu wabantu wehle unginike 
okungokwami.” UGombela ufika phansi njena ingede 
isithontela lapha eduze kwakhe. Futhi ukube wayenesikhathi 
sayo, wayengayibamba nokuyibamba ngesandla. UGombela 
wathi angehla athi cababa enhlabathini, waqoqa kahle konke 
okungokwakhe, amacwecwe lawa wawafaka kahle emgodleni 
wakhe. Lapho-ke ingede yayisisho ukuhlala kuye lapha ekhanda. 
Esikhundleni sokuyinika okungokwayo kokubonga ukumbizela 
ezinyosini, wayikluluza ngeso elibi kwangathi uthi, “Wengede ndini! 
Uze ungazethembisi njena ukuthi kukhona ozokuthola. Sengathi 
usukhohliwe ukuthi ubani otape lezi zinyosi! Usukhohliwe ukuthi 
ubani obezongofozwa yinyoka emgodini ebengitapa kuwona!” 
Ngakolunye uhlangothi kwakungathi ingede ithi “Kodwa 
wemuntu wabantu, uqhamukaphi na wena ongalazi isiko lokuthi 
ingede iyashiyelwa?” 

Ingede yamlandela kwaze kwaba uyaphuma ehlathini 
uGombela! Yajika yajokola ngoba sekucaca ukuthi ayizikunuka 



ngisho iqhimu elilodwa zwi lapha kuGombela. Kanti ijokola njena 
iyasho ngenhliziyo ithi, 


“Themba mphimbo uzogwinya.” Sekusho yena ngenhliziyo. 

Nangempela wayilandela, phakathi, naphakathi ehlathini. 
Kwathi noma eshiywa yigazi ngenxa yokungena engxenyeni 
eminyene kakhulu yehlathi, waziqinisa idolo. Emva kwesikhashana 
yaye yathi chwa egatsheni lesihlahla esasiminyene kabi 
kungabonakali ngale phezulu. Njengasemihleni, waphuthuma 
wabasa ukhuni waqala wanonkela esihlahleni leso. Kwamxaka 
kancane ukungawaboni amahalanjonjo. Iphisi-ke liyazi ukuthi 
kuyenzeka nawo amahalanjonjo ozele, alale. Uye lowaya, phezulu, 
phezulu! 

Uthe lapho elalelisisa, wezwa kukhona umsindo sakugwavuma 
khona lapha phezulu esihlahleni. Uma ethi uphakamisa 
amehlo, maye babo! Uqobo lwayo ingwe! Ufeleba lona ubekade 
eziphumulele emva kokuqhobozela isixhumo sempala eyedwa! 
Kusho ukuthi yilokho okwasindisa uGombela ngoba ukufa lokhu 
kwakusasuthi. Kodwa wathi ezama ukuhaqazela ehla esihlahleni, 
kwasekumklwebhe kwambeka uphawu ngesidladla lapha ebunzini. 

Zonke izihlobo zikaGombela ziwazi kahle umphumela 
wokungayibongi ingede, inhlava ebizelayo! Indaba ixoxwa 
wuphawu lwesidladla sengwe lapha esiphongweni sakhe. 

Umlandi: Cosucosu iyaphela! 
Izethameli: Siyabonga imnandi kakhulu! 




Imibuzo 

Phendula le mibuzo elandelayo: 

(a) Yini uGombela ethiwa igama elinjena? (1) 
(b) Yini amahalanjonjo? (1) 
(c) Yini umvundla? (1) 
(d) Umuntu onjani okuthiwa yiphisi? (2) 
(e) Yiso ngeso. Xoxa ngokwenzeka kwalokhu kule nganekwane 
(3) 
(f) Ithini indikimba yale nganekwane? (2) 

Umbuzo omude 

Xoxa kabanzi ngesifundo esisithola kule nganekwane. Phawula 
nangokuthi kungagwenywa kanjani lokho okubi okuvela kule 
nganekwane unikeze nezibonelo zakho. (25) 

44 




2.13 Isigubhu sezinganekwane
Umlandi: Kwesukasukela! 
Izethameli: Cosu! 
Umlandi: Isigubhu sezinganekwane! 
Izethamel: Sampheka ngogozwana! 

Kulo muzi abazali nezingane zabo ezimbili babehlala ngokuthokoza. 
Abazali babelungile, nezingane zabo zifuze bona ngokulunga 
nangenhlonipho. Babenomuzi omuhle, benanomakhelwane 
abalungile. Kodwa kukhona into eyodwa njena eyayihlupha 
izingane zabo. Leyo nto kwakungukuthi zazingenazo izinganekwane 
ezazikwazi ukuzixoxela ontangayabo uma bethuka bentshontsha 
ukuxoxelana izinganekwane. Zazize zikhamise lapho sezilalele 
amapheqepheqe ontangayabo sebeqeketha ezabo izinganekwane. 
Ezinye izingane zaziye zibatshele ukuthi lezi zindaba zazisuke 
zixoxwa emakubo. Kwenye inkathi zisho ukuthi ezinye 
izinganekwane zazizixoxelwa yizivakashi ezithile ezazivakashile. 

Lapha ekhaya kwakuthuleka njena ngesikhathi sakusihlwa. 
Unina wawumfica ezelukela amacansi akhe, kanti uyise 
wayeqhubeka nokubaza izingqoko zakhe. Le nto yokungazazi 
izinganekwane, yaziphatha kabi lezi zelamani isikhathi eside impela 
njena. Kwathi ngelinye ilanga zagcina zilibhobosile ithumba lapho 
zihleli nonina. 

“Mama, yini thina singabinazo izinganekwane lapha ekhaya?” 
Kubuza umfanyana uKhulwana okwakunguyena omdala. 

“Ehhe mama, njalo njena thina ezinye izingane ziyasiqinela 
ngokuxoxa izinganekwane. Thina sinoKhulwana sivele singabinazo 
izinganekwane esingazixoxa. OTshengisile sebeyazi ukuthi thina 
asixoxi,” kusho uMncanyana ngokukhathazeka. 

Yamkhathaza le ndaba unina wezingane. Phela akekho umzali 
othanda ukubona izingane zakhe zikhipheka inyumbazana 



kwezinye izingane. Wanquma ukuthi akayethule kusokhaya le 
ndaba. 


“Ewu! Kodwa uyangazi njena nawe mama ukuthi angiyena 
umuntu oyisikhulumi. Kanti futhi nakhu nemisebenzi ihlale 
ithe nikilili, sigcina singekho ngempela isikhathi sokuxoxa 
izinganekwane,” kuzibalisela yena usokhaya. Nokho bavumelana 
ngokuthi khona zazikhala ngakhona izingane. Sasikhona isikhala 
sokuhlala ndawonye bewumndeni kusihlwa ngaphambi kokuba 
bayolala. Bavumelana ngokuthi yize babezithanda izingane zabo, 
futhi nazo zibakhonzile, lokhu kungaxoxelani izinganekwane 
kwakwenza ukuthi kube nesizungu laph’ ekhaya. 

Bayixoxa bayixoxa le ndaba, bagcina ngokuvumelana ukuthi 
ubaba wekhaya akaphume uphumo ayohlwaya izinganekwane 
lapha ngaphandle. Unina wezingane wayezosala nezingane 
beqhubeka nemisebenzi yekhaya, balinde usokhaya aze abuye. 
Nebala-ke ngakusasa usokhaya waphuma kusachinsa umthini, 
eseyokwethekela izinganekwane. Esahambe ibangana njena, 
wahlangana nenkawu ibelethe ingane yayo. Abingelele athi, 
“Sawubona nkawu. Ngihluphekile lapha. Ungengisize yini 
ungicobelele izinganekwane. Izingane zami zikhathazekile 
ngokuthi asizixoxeli izinganekwane.” Yatshikizisa ugaqasi lomsila 
wayo inkawu yalandula yathi, 

“Ngiyaxolisa muntu wabantu, nami anginazo 
izinganekwane ezifanele izingane zakho. Mina engikwaziyo nje, 



© Copyright: Publishers

Izwa lokhu kulandula kwenkawu, indoda yedlulela phambili 
yabona ukhozi luhleli esidlekeni salo esikhulu kanye namachwane 
alo amabili. Athathe athi, 

“Welukhozi oluhle, awungisize phela, nakhu ngixakekile. 
Ngihamba ngihlwaya izinganekwane. Umndeni wami 
ukhathazekile ngokuthi laphaya kwami asixoxelani izinganekwane. 
Wena umisa kanjani kowakho, nakhu sengathi nihleli ngokwenama 
njena lapho?” Ukhozi lwathi ukubhula amaphikokazi alo, 
lwathi ukuphakama kwangathi luyandiza lwabuye lwahlala futhi 



esidlekeni lwase luthi, 


Ngokudumala indoda yaqhubekela phambili ihlwaya 
ekuphumele ekhaya. Yahamba yahamba, yazithela phezu 
komhlambi wamadube uklabile. Kwakukhona nancelisayo. 
Nakhona wabingelela wathi, 

“Naze nabahle wemadube bo! Ake ningelekelele phela 
bo! Ngiswele izinganekwane engizozixoxela umndeni wami. 
Kunesikhalo sokuthi asixoxelani izinganekwane kuloya muzi 
wami.” Kubalisa yona indoda njalo. Ezwa lokho, amankonyane 
amadube ake athi ukutshekula, abuya azoncela konina, sekungathi 
ayabukisa. Kwaphendula idube elilodwa lathi, 

“Hhawu mntanomuntu, sengathi uhambe kabi lapha kithi. 
Thina phela singamadube. Esikwenza kahle thina ukukhulisa 
la mankonyane ethu. Siyawanakekela, siwancelise siwakhothe 
ukuze kugqame le mibala yawo. Izinkunzi zona ziqalaza lapho 
okuqhamuka ngakhona ingozi, zisexwayise ukuze sibalekele 
endaweni ephephile. Konke lokho ngeke kukusize ngalutho-ke 
wena ngoba awukudingi, ngoba phela uwumuntu!” 

Kwase kuyicacela manjena indoda ukuthi ihlangene nezimbila 
zithutha, ziholwa ngemhlophe phambili lapha. Zonke izilwane 
eyayisahlangane nazo zazingenamgodla wezinganekwane, 
kodwa zaziyitshela ngalokho okuqondene nazo nje kuphela. 
Kuthe isahamba futhi isakhathazekile kanjalo, yahlangana 
nobhejane uhamba nethole lawo. Kwakubukeka kugcwele udaka 



emzimbeni wonke. Kwakulandelwa yizinambuzane njengezibawu 
nezimpukane, kodwa kuqapheleka ukuthi kwakungahlali 
emzimbeni wakho. Yabingelela futhi yathi, 


“Ingani mina ngingubhejane nje. Njengoba sihamba sixoxa 
njena naleli thole lami, ngilincomela ngokuphumelela kwesu 
engikade ngilifundisa lona. Phela sisuka obhukwini, lapho 
engikade ngilifundisa khona ngamasu okuzihuqa ngodaka ukuze 
sixoshe izinambuzane ezisihlupha ngokusitinyela. Sixoxa lokho 
nje ukuthi nazi izibawu nezimpukane, azisakwazi ukunamathela 
kithina njengoba sesizihuqe ngodaka njena. Manje lokho wena 
angeke kukwenzele nolunci ngoba awuyena ubhejane,” kusho 
ubhejane uqhubeka udishazela nethole lawo uyoshona lena! 

Zase zehle ngempela izihlathi endodeni ngenkathi izithela 
ekhehleni eselimpunga. Leli khehla lalihlezi eduze nendlela 
lakha isigubhu esincanyana. Lalimatasatasa lithungela isikhumba 
esigujini salo. Yaphinda yabingelela ngokukhathazeka yathi, 
“Baba, awuyilamule bo! Sengihambe lonke izwe leli, ngihambe 
ngithungatha izinganekwane engizozixoxela izingane zami. 
Izingane zami zikhala ngesizungu esidalwa ukuthi asizixoxeli 
izinganekwane. Sengihlangane nezilwane eziningi ngacela ukuthi 
zingisize, kodwa zonke zingibalisela ngokuthi okwazo ezikwaziyo 
akuhlangene nabantu. Ngisize baba!” 

“Ziphi zona lezo zingane ndodana?” Sekubuza ikhehla. 
“Njengoba ngisho nje baba, zisekhaya. Ngiphume uphumo 
lokuyohlwaya engizofike ngikwethule kuzona uma sengifika 



ekhaya.” Kuphendula indoda ngokuzilahla. Laphendula 
nekhehla lathi, “Nanso-ke inkinga yokuba ngumuntu ndodana, 
wena njengoba uhamba wedwa nje, kanti izilwane azehlukani 
nabantwana bazo.” 


Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Lichaza ukuthini igama elithi ukucobelela? (2) 
(b) Yini isisusa sodweshu kule nganekwane? (4) 
(c) Kuchazani ukuthi umuntu uhlangane nezimbila zithutha, 
ziholwa emhlophe phambili? (3) 
(d) Kungani inkawu ingayibelethi emhlane ingane yayo? (2) 
(e) Kukhona yini uyise woKhulwana ayekufunda ezilwaneni 
ayehlangana nazo endleleni? (9) 

Umbuzo omude 

Empilweni kuyenzeka siqalaze izinto kude, singanakile ukuthi 
zikhona lapha eduze kwethu. Phawula ngalokhu usukela kule 
nganekwane engenhla. (20) 



IZINSUMO 
51 
2.14 Ubukhosi bendlovu 
Umlandi: Kwesukasukela! 
Izethameli: Cosu! 
Umlandi: Ubukhosi bendlovu! 
Izethameli: Sampheka ngogozwana! 
Kodukathole bamahlathi, emiphongolweni yezintaba namagquma, 
phansi emajukujukwini emihosha lapho okukhala khona inyoni 
kuphela naphansi ezingoxini zamawa kwakwaziwa nje ukuthi 
kubusa indlovu. Futhi ibusa ngokwethembeka nangokuhlakanipha 
okubonelela zonke izilwane eyayizibusa ngeqiniso. 
Kwakuthi uma isingcifiza ngemilenzekazi yayo, isimpongoloza 
ngomboko wayo, kubone zonke izilwane ukuthi hhiya, yinkosi 
yangempela lena. Kodwa okwakukuhle ngendlovu ekubuseni 
kwayo, ukuthi yayizithobe yedlula iningi lezilwane eyayiziphethe. 
Yize izilwane zaziyikhonzile indlovu, kodwa zikhona ezaziyiphonsela 
inselelo. Ibhubesi nonogwaja njena ngezinye zezilwane ezazithanda 
kabi ukuhlala zihlale, zizame ukuwuphonsela inselelo umbuso 
wendlovu. Pho zizama kubani yena? Indlovu yayivele izibuke njena 
iziqhubekele nokuhola isizwe sezilwane sengathi akonakele lutho. 
Ubuqotho bendlovu babugqama kakhulu uma kunezingxabano 
phakathi kwezilwane. Impi eyayifufusa phakathi kwentibane, 
kanye nobhejane nje yayilamula kalula kabi. Phela izinkunzana lezi 
eziyizintibane, zasukela ubhejane zathi, 
“Wena bhejane ayikho indaba lapha kuwe. Thina singakwehlula 
wena ulokhu ulibele ukusindwa yilezi zimpondo zakho zombili.” 
Kwasuka esikhulu isidumo ubhejane esesukela umhlambi 
wezintibane. Okwafike kwaqeda izilwane ezazibukela le mpi 
ngensini, ukuthi kwathi zingasithela nje ngegquma izintibane zathi 
uma ziqalaza zingasawuboni ubhejane zakhohlwa ukuthi zisempini. 
Zaqala zahlwabuya, ezinye zaqala zazinqampunela utshani. Phela 

kuthiwa asikho isilwane esikhohlwa njengentibane, umhlaba 
ungaka nje! Kwathi uma lo msindo ufinyelela endlovini, yazibiza 
yazihlanganisa lezi zilwane yazikhumbuza ukuthi ziyizihlobo 
zegazi. Kusukela lapho aziphindanga zaxabana. 



© Copyright: Publishers 



nezinkulu. Kwathi kusuka kwakoma nezihlahlana ezinye izilwane 
ezazisakhalela kuzo ukuze zithole amaqabungana anamanzana. 
Zaqala zakhononda-ke manje izilwane sezithi, 


Kwakhanya nakuyo indlovu ukuthi ayisengangayo, kwazise 
injobo enhle ngethungelwa ebandla! Yabiza ukhukhulelangoqo 
womhlangano wazo zonke izilwane. Kwathi ngosuku lomhlangano, 
yenyukela esidulini sayo eyayigibela kuso njalo uma iphethe 
umhlangano yakhuluma yathi, “Bakwethu! Angifuni ukunichithela 
isikhathi! Udaba esihlangene ngalo lapha olokuzama ukuthola 
ikhambi lalesi simo sesomiso! Ngicela sibonisane-ke ukuthi 
kwenziwa njani uma sekunjena. Mina sengihambe ngicinga amanzi 
ngaze ngayobuya lena kude ezintabeni zamanqe, lutho nakhona 
awekho amanzi. Ngicela imibono-ke bakwethu!” 

Ibhubesi libona ithuba lokuketula indlovu esihlalweni 
sobukhosi lasukuma lanikina ikhanda lathi, 

“Mina kuyangimangaza ukuthi umholi ozibona efanelwe 
ukubizwa ngenkosi yazo zonke izilwane, sonke lesi sikhathi 
ubengakalicabangi isu lokuthi le nkanankana ingaxazululwa 
kanjani? Kimina lokhu kuyizinkomba zokuthi thina asinankosi, 
sizihlalele nje! Uma kunjena, kusho ukuthi indlovu ayehle 
esihlalweni sobukhosi!” Kwezwakala ihlombe lishaywa yizilwane 
ezimbalwa, phakathi kwazo kukhona nonogwaja. Kulowo mnyama 
kwezwakala ufudu lukhuluma sakuhleba luthi, 

“Kodwa mina angiyizwa le nto eshiwo yibhubesi ukuthi 
izoyixazulula kanjani le nkinga yamanzi.” Emva kwalokho 
kwaduma inkwahla, iningi lezilwane lenanela amazwi ofudu. 

Kwaqhamuka nenyathi yabeka amazwi ayehambelana 
nawofudu ithi, 



“Ngabe kuyezwakala ukube kuthiwa naleso somiso sidalwe 
yindlovu! Futhi indlovu isicacisele ngemizamo esiyenzile 
yokuzama ukusitholela izindawo ezisenamanzi. Nithi ayenze 
njani indlovu? Akeniyeke ukudlala ngenkosi ngoba izilungele 
bakwethu!” Kwaphinde kwaduma inkwahla futhi emva kwamazwi 
enyathi. Nokho okwakukhanyela noma yisiphi isilwane wukuthi 
lokhu kwenqakisana ngamagama okwakwenziwa yizilwane 
kwakungasondeli nakancane ekuxazululeni inkinga eyayendlalwe 
yindlovu ezilwaneni. 


“Mina bakwethu nginalo isu lokuxazulula le nkinga nonke 
esinehlule.” Lapho-ke kwathula kwathi du! Nakhu phela iningi 
lezilwane lalimazela unogwaja ngamaqhinga akhe okuphunyuka 
nasezimeni ezinzima. Kwathi kungathula kanjalo wezwakala 
eseshaya esincane isikhwehlela ethatha ethi, 

“Mina bakwethu ngiyamangala ukuthi kungani nonke 
njengoba nilapha njena ningakhumbuli ukuthi kuleso naleso 
silwane kugobhoza imiphongolo ngemiphongolo yamanzi!” 
Kwaqhubeka kwathula kwathi cwaka, kwabonakala zonke izilwane 
zibukana sakubuzana ukuthi kazi uza naziphi ngempela unogwaja 
wezimanga. 

“Lawo manzi yilawa ayigazi! Ngakho-ke mina wakonogwaja, 
ngiphakamisa ukuthi yileso naleso silwane asizisike indawana 
encane nje lapho okuzophuma khona igazi bese siphuza lelo gazi 
ukuze sisimame singafi. Uma siphuza igazi, kuzodaleka elinye 
siphinde siliphuze futhi! Kanjalo kanjalo, kuyoze kune izulu 
sikwazi-ke ukuphuza amanzi!” Kwake kwathula kancane, kwaze 
kwezwakala lona ufudu futhi luthi, 

“Angikaze ngiwuzwe-ke umbhedo onjena! Yikhona 
kuhlakanipha-ke okuhlale kubatshazwa kunogwaja lokhu?” 



Kwathi azife yinsini lapho zonke izilwane ezazizwe amazwi 
ofudu. Ezazikude zabonakala zelula imiqala zilunguza ngalapho 
okuqale ngakhona uhleko. Kulezo ezazilunguza kwagqama yona 
indlulamithi ngentamokazi yayo ende. Kulowo mzuzu indlovu 
yayizithulele nje ibuka lesi sidididi, kungazuthi ithi, 


Kwathi kungaphela lelo gidigidi, yathatha indlovu yathi, 
“Elami-ke bakwethu lithi asehlele laphaya obekunesiziba esikhulu 
sezimvubu khona. Sifike simbe umgodi ojulile. Yiyona kuphela 
indawo engihlole ngathola ukuthi kungenzeka ukuthi isenawo 
amanzi ngaphansi, esingawathola uma sigubha ngokwanele 
kuyona.” Kwaduma ihlombe emva kwalokho, kwasala lona 
ibhubesi elabonakala lichiza, kubonakala ukuthi uyalicasula lo 
mbono. 

Akupholiswanga maseko-ke kwehlelwa khona esizibeni. 
Kwakuhamba phambili yona indlovu, imba ngawo onke amandla 
ngamazinyokazi ayo. Yayisizwa ubhejane wona owawuqekebula 
amatshe namadwala. Isambane naso sasingazibekile phansi 
sifosha siphindelela ngekhalakazi laso. Nengulube bo, kungakubi 
ukubukela phansi amandla ayo! Zonke nje izilwane zabamba 
iqhaza elibhekile. Lathi liyozilahla kunina kwezwakala inhlokomo 
enkulu lapho sekubonakala amanzi acwebile eqhamuka ekhafuleka, 
ekujuleni komgodi. Kwacacela noma yisiphi isilwane ukuthi isu 
lenkosi enkulu indlovu laba yimpumelelo. 

Kwawelelwa esigabeni esibucayi-ke sokuthi kubekwe 
imithetho yokusetshenziswa komthombo omusha ukuze amanzi 
angaxhaphazeki. Kwaqhamuka lona ibhubesi lathi, 

“Thina zilwane ezidla inyama siyashesha ukuzwela ukoma. 
Ngalokho-ke ngiphakamisa ukuthi kube yithina kuqala esinikwa 
ithuba lokuphuza emthonjeni…” Alibange lisakwazi nokuqeda 
lokho elalikusho ibhubesi, zonke izilwane zalihhahhameza 
kanyekanye! Kwagcina sekuqhubeka yona indlovu ithi, 



“Bakwethu! Mina ngiphakamisa ukuthi singaphuzi 
emthonjeni noma yinini. Ngoba lokho kuyokwenza ukuthi amanzi 
aphele. Ngalokho-ke amanzi asiwaphuze ekuseni nantambama. 
Singawaphuzi emini kanye nasebusuku. Lokho kuyokwenza 
ukuthi njalo uma sesiyowaphuza siwathole emaningi ngokwanele.” 
Kwaphinda kwaduma elikhulu ihlombe izilwane zenelisekile 
yimibono enokuhlakanipha yomholi wazo oqotho. 


“Cha bakithi, ake sibhekane ukuthi yisiphi isilwane esizosithola 
sinodaka. Leso silwane kuyoba yiso esenze lokhu.” Nangempela 
kwabekwa impisi nempungushe ukuthi kube yizo ezibheka 
izidladla nezinselo zezinye. Emva kwesikhashana kwezwakala 
impisi isimemeza ithi, 

“Yehheni! yinkosi enodaka ezinyaweni!” Zashaqeka ezinye 
izilwane zizwa lezo zindaba, ngaphandle kwebhubesi elabonakala 
selihleka inhlinini libona izofezeka inhloso yalo yokususa indlovu 
esihlalweni sobukhosi. Phezu kwalesi simo indlovu yona yayibukeka 
ingakhathazekile njena. 

Yathi isuka indlovu yathi, 

“Awuqhubeke mpisi uyobheka laphaya emthonjeni ukuthi 
uzozibona yini izinyawo zami, ubheke nokuthi uzofica ezikabani.” 
Kulowo mzuzu kwezwakala ibhubesi ligwavuma lodwa, likhononda 
ngokuthi, 



“Hhayi kuchithwa isikhathi nje manje, kusacingwa kucingwani 
ngoba usetholakele owenze lokhu!” Nokho yaqhubeka impisi yaya 
emthonjeni njengoba yayiyalelwe. Nebala yafica ubunaphanapha 
bezidladla zebhubesi! Indlovu yabeka amazwi ambalwa nje yathi, 


Zasheshe zabona ezinye izilwane ukuthi yibhubesi kanti 
ngempela elenze lobuya bubi. Zabona kabusha futhi ukuthi uboya 
bebhubesi babumanzi bunamanaphanapha odaka. Kwakhula 
ukwethembeka kwendlovu kuzo zonke izilwane, ezincane 
nezinkulu! 

Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Yisilwane sini intibane kambe? (1) 
(b) Kuchazani ukuthi izinto azimile ngononina? Yini bona 
ononina? (2) 
(c) Yiziphi izilwane ezaseka indlovu? (2) 
(d) Isikhuni sibuya nomkhwezeli. Hlobanisa lesi saga 
nokwenzeka kule nganekwane. (3) 
(e) Ithini indikimba yale nganekwane? (2) 

Umbuzo omude 

Phawula kabanzi ngalokho esingakufunda ngobuholi bendlovu 
kule nganekwane engenhla. (25) 



2.15 Unogwaja nezingwenya
Umlandi: Kwesukasukela! 
Izethameli: Cosu! 
Umlandi: Unogwaja nezingwenya! 
Izethameli: Sampheka ngogozwana! 


Endulo kwakunamakhosi amabili ayakhelene, kodwa ehlala 
ngokungezwani! Lokhu kungezwani kwakusukela kokhokho 
bawo ababehlala ngokubukana ngeziqu zamehlo. Lawo makhosi 
kwakuyinkosi yezingwenya uNgwenyakazi kanye nenkosi 
yonogwaja uKhalulu. Izingwenya zazihlala esizibeni esikhulukazi 
kanti onogwaja babehlala esikhotheni esiseduze kwesiziba 
nganeno. Kepha kwakuhlale kuconsa amathe kuKhalulu nesizwe 
sakhe sonogwaja uma bebuka amadlelo aluhlaza ayengaphesheya 
kwesiziba. Zaziyima emthumeni-ke kodwa uma becabanga ukuthi 
bangawela kanjani bayozitika ngotshani obuluhlaza ngoba phela 
nazi izitha zabo izingwenya zazixobisile lapha esizibeni. 

Ngelinye ilanga uKhalulu watshela abanye onogwaja ukuthi 
uselicabangile isu lokuwelela ngaphesheya. “Sukanini, angeke mina 
ngehlulwe ukwedlula kulezi ziduphunga zezingwenya.” Bababaza 
onogwaja bebona uKhalulu esukela imamba emgodini wayo. 
Kwathi ngakusasa ekuseni ngovivi kwezwakala uKhalulu ememeza 
edelela izingwenya ethi, 

“Nina zingwenya niyiziphukuphuku futhi mina Khalulu 
nginganiphatha ngibe yinkosi yenu!” Zathukuthela zagana unwabu 
izingwenya ngenkathi zizwa leyo ndelelo. Okwakuzicasula 
kuzijuqa ukuthi yize babengezwani nonogwaja, yizona ezazinkulu 
futhi zinamandla. Indaba yokwedelelwa unogwaja-ke zazingayizwa 
kwasampela njena! 

“Umthetho wakho wena Khalulu wenziwa yini ukuthi wedelele 
kanjena? Uthi uyazi ukuthi singakuqhobozela khona manje 
wena nalesi sizwana sakho?” Kubuza uNgwenyakazi ngokukhulu 
ukudinwa ezwa la mazwi esigcwaneki esinguKhalulu. 





Kusukela lapho kwacaca ukuthi uKhalulu nesizwe sakhe 
abasophinde basondele esizibeni sezingwenya. Futhi angeke 
baphinde bakwazi ukuwelela emadlelweni ayebonakala eluhlaza 
kahle ngaphesheya kwesiziba. 
waphinde wazisukela izingwenya. 

“Weziphukuphuku zezingwenya, wozani lapha nginikhombise 
ukuthi yimina inkosi enkulu, futhi nginjalo njena mina 
nginobukhosi obukhulu kunobenu!” Kusho uKhalulu. 

“Suka lapha leli phompo! Akukho nogwaja ongabhekana nathi 
thina bakwangwenya, futhi wena akukho bukhosi ogabe ngabo 
lapha! Kungubukhosi yini wena onabo lokhu ugabe ngokuquba 
ezidindini njena?” Kubhavumula uNgwenyakazi. 

Emva kwezinsuku uKhalulu 
obukhulu kunani, 
izingwenya zakhe ukuthi 
59 
© Copyright: Publishers 
“Uma uphika ukuthi nginobukhosi 
phumelani obala lapha nginibale. Nani besenibala obami, sibone 
ukuthi yibuphi ubukhosi obukhulu!” UNgwenyakazi ngokukhulu 
ukuzethemba wamemeza zonke 
ziphumele obala, ukuze zibalwe, kuvaleke lo mlonyana omude 



kaKhalulu. Wathi akukhishwe ngisho namachwane imbala khona 
kuzocaca. Nangempela zaphuma izingwenya zathi nikilili! 


“Chabo bo! Yimani uhele, niqale kulolu sebe nize niyoshaya 
osebeni olungaleya kwesiziba! Nathithiza njena?” 

Kusaqhuba yena uKhalulu ngendelelo. Nebala uNgwenyakazi 
wayalela ezinye izingwenya ukuthi zenze kanjalo. 

“Lalelani-ke! Ukuze ngenze isiqiniseko ukuthi nginibale kahle 
nonke ngizonibala ngokugxuma phezu kwenu. Ngaleyo ndlela 
akekho ozothi angimbalanga,” kusho lona iqili elinguKhalulu. 
“Shesha wena wenze leyo nto yakho! Kanti usabelethe ingane 
yini?” Kufutheka uNgwenyakazi ngokukhulu ukunengwa lokhu! 
Nangempela waqala-ke uKhalulu wagxuma phezu kwezingwenya 
ezase ziklele kahle zivundle phakathi kwesiziba zaze zayoshaya 
osebeni olungaleya ngaphesheya! 

“Kunye, kubili, kuthathu… amashumi amabili, amashumi 
amabili nanye… yikhulu!” Wathi efika ekhulwini wayegxumela 
ngaleya kwesiziba. Lapho-ke wezwakala esephula uhleko uKhalulu 
ethi, 

“Nize nizibone ngempela ukuthi niyizilima. Angiwelanga njena 
uma sengilapha!” 

Umlandi: Cosucosu iyaphela! 
Izethameli: Siyabonga imnandi kakhulu! 




Imibuzo 

Phendula le mibuzo elandelayo: 

(a) Yini eyisethulo sale nganekwane? (1) 
(b) Umuntu onjani okuthiwa uyiphompo? (1) 
(c) Kungani kuthiwa umuntu othukuthele usuke egane 
unwabu? (1) 
(d) Kuchazani futhi kusukelaphi ukuthi ziyime emthumeni? (2) 
(e) Phawula ngengwijikhwebu eyenzeka kule nganekwane? (3) 
(f) Sithola isifundo sini kule nganekwane? (2) 

Umbuzo omude 

Kwenye inkathi ungakwazi ukusebenzisa izitha zakho ukuze 
uwelele empumelelweni. Phawula ngalo mbono uhambisane nale 
nganekwane. (25) 



2.16 Idwi elibusheshelelezi neselesele
Umlandi: Kwesukasukela! 
Izethameli: Cosu! 
Umlandi: Idwi elibusheshelelezi neselesele! 
Izethameli: Sampheka ngogozwana! 


Echibini nasexhaphozini kwakuhlala omakhelwane ababengamathe 
nolimi. Kwakwaziwa nje ukuthi lapho behamba khona nomunye 
ukhona eduze. Labo kwakuyidwi elibushelelezi neselesele elalilihle. 
Idwi lalihlala echibini kanti iselesele lalihlala exhaphozini. Kwakuthi 
uma kubonwa idwi, kwaziwe ukuthi sekuzoqhamuka neselesele. 
Nembala kwakuba njalo. Babebonakala bebhukuda ezizibeni 
kanyekanye. Babonakale bezingela amaqhwagi ndawonye. Ngisho 
nezindaba zokuxinwa amaxina babezixoxelana bobabili. Lapho-ke 
bahleke baze bapansane. 

Kwakungabangani beqiniso laba. Ebumnandini nasebunzimeni 
babemunye. Namzukwana iselesele lisinde ngokulambisa licishe 
linyathelwa yimoto, yidwi elalihambela kuqala liyoliduduza. 
Labeka amazwi enduduzo lathi, 

“Yobe mngani wami, khona sekuyoba ngozimakhaza ngoba 
lubukeka lungahlafazekanga lwaphela lolu nyawo, luthintekile 
nje.” Kusho idwi ngelidabukisayo izwi leli. Pho lisho kubani 
ngoba iselesele aliwezwa nalawo mazwi enduduzo, lizibanjelwe 
yizinhlungu nje liqhubeke idwi nenduduzo, “Kwankalankala 
njena kuvalwe ngehlahla! Umka nkalankala uthathe wonke 
umndeni wawuweza umgwaqo bethi bayobheka imisundu 
efenyeni elingaphesheya komgwaqo, kanti akabuzanga elangeni! 
Uthe esagudla lukeke ewelisa izingane laqhamuka lingasadle nkobe 
zamuntu iloli lezingodo, lashaya lavala.” 

Ababaze sakuquma uselesele lapho ezwa lezi zindaba 
ezihlasamulisa umzimba. Kusheshe kumcacele ngempela ukuthi 
indaba yokulimala kwakhe ingcono kunalena ayixoxelwa umngani 
wakhe idwi. Abuzabuze athi, 

“Usale wanjani kodwa bantu umnumzane wakhona esesele 
yedwa, ngizwa uthi bekungunkosikazi nezingane?” Lishaye 



© Copyright: iStock 

“Kanti awuyazi indaba enkulu kangaka mhlobo wami?” Lizame 
ukunikina ikhanda iselesele, nakho lokho kunyakaza kulithunuke, 
liqume yizinhlungu! Liqhubeke idwi lithi, 

“Naye lowo akasekho! Kuthe kungahlatshwa umkhosi 
ngenhlekelele eseyehlele umndeni wakhe waphuthuma eyobheka. 
Ukufika kwakhe nje esibhicongweni, yena-ke wafihlizwa yibhasi 
ebelizedlulela lingazi nanyaka!” Libabazele khona ezinhlungwini 
iselesele. 

Cha-ke baxoxaxoxe bagcine bevumelene ngokuthi abazame 
ukuphelezelana baye ekhehleni lakoselesele ukuze umhlobo lona 
olimele ayothola umhlabelo. Baxhakane-ke batotobele khona 
enyangeni yakoselesele. Osekuthanda ukuhluphahlupha ukuthi 
lapha endleleni sekwenzeka into eyenyelisa iselesele emoyeni phezu 
kwalokhu kulimala kwalo. Izilwane abahlangana nazo zazilokhu 
zibelesele ngokuncoma ubuhle besikhumba sedwi esibushelelezi. 
Kube kusaqhamuke nkomo income, 

“Hawu waze wamuhle wedwi bo, ingabe ugeza ngani?” 
Kuqhamuke ngisho umwuzawuza wembongolo, nawo uncome, 

“Yehheni lalihle idwi webantu angeke usho ukuthi nalo 
lihlobene neselesele.” Lapho-ke kuthi alizibulale iselesele lansondo 
ukucasuka! 

Bahamba-nje sekukhona nokuzisola eseleseleni ukuthi 
lalivumelani ukungena kulesi simo elalivele lisibona sokujwayelana 
nedwi lilihle kunalo. Bahamba nje akusahambi lona iselesele. 



Kuhlupha khona ukuthi liyaludinga usizo lwedwi. Cha-ke konakale 
kakhulu uma sebefikile enyangeni yakoselesele. Libone iselesele 
ukuthi onakiwe lapha yidwi. Amehlo ogedla lwenyanga lena athe 
njo kophelezelayo. Isiguli lesi isisikhohliwe. Lapho selibitoza 
ungobitoza. Bavalelise-ke! Bahamba-nje sekukukhudlwana 
ukwenyela lapha eseleseleni. Ukwenyela osekuthanda ukuzala 
umona. 


“Uzokwelulama umngani wami. Kuphela nje kufanele anciphise 
izindlela ezisondela ngasemgwaqweni ngoba phela kukwawafawafa 
laphaya emgwaqweni.” 

Nebala kwaba alelulamile iselesele. Laqala lazisondeza kakhulu 
emnganini walo idwi. Kwakuyabe uyageza libe lapha, elala libe 
lapha, ebhukuda lilapha, edla libe lapha iselesele. Lingafune 
kuphuthwa yilutho. Linkawuza konke okwenziwa yidwi. Ngendlela 
elalizimisele ngayo ukwefana nedwi, lase liqale nokukhalisa okwalo 
idwi imbala. Inkinga kwaba ukuthi lalisazifanela nje nakuqala. 
Lagcina lizijuba iselesele labuza ukuthi yini lena eyenza idwi 
lithandeke, 
“Mngani wami. Zonke izimfihlo zami zaziwa nguwe, nezakho zaziwa 
yimi. Awungitshele phela ukuthi wenza ngani ukuthi isikhumba 
sakho sibe bushelelezi futhi uthandeke kanjena na?” Kungekho 
lutho ngempela idwi elalingakubala ukuthi lenza ngakho, lazithola 
ligwajaza nje alangaphumela obala. Kodwa libona ukuthi umngani 
walo lona uzimisele mawala ukufinyelela eqinisweni labona 
kungcono ukuthi limtshele okuthile okuzomduduza. Ngakho-ke 
lathi, 



“Mngani wami, kulula nje. Uthatha amafutha uwafake ebhodweni, 
uwabeke eziko, ubase umlilo omkhulu! Athi angabila amafutha 
lawa…” Iselesele alibange lisalinda nokuthi liqede idwi, labonakala 
libhalakaxela seliyoshona, liqhilika izihlathi ukwenama lisho 
nokusho ukuthi sezixazululekile izinkinga zalo. Nalo lizoke libukwe 
libukeke. 


“Angifune kubonwa muntu, banomona kabi abantu balaph’ 
ekhaya. Uma beke bangibona bangangiphuca nokungiphuca la 
mafutha ami entando. Lisho libhalakaxela liyozivalela endlini! 

Nokushisa kwesitsha lesi esigcwele amafutha akulithenanga 
amandla. Ingani phela laliqinisa ngokuthi impumelelo izuzwa 
ngokwedlula ebunzimeni. Kufike umqonjwana othi okungcono 
akelilinde ukuze amafutha lawa aphole abeyintukuntuku 
okungenani. Kwaphinde kwafika umqondo olitshela ukuthi: 
“Hhiya! Yize uvalo ingani lona liyinkunzimalanga lisanda 
kuphulukundlela lasinda linyathelwa yimoto, abeyini amafutha 
lawa!” 

Lasho lazibhunyela ngamafutha! Lwasuka uthuli lwezichwe! 
Ukushiswa amafutha-ke kuyahlupha ngoba wona ayanamathela 
emzimbeni! Awafani namanzi wona azigingqikela kalula 
emzimbeni engakawenzi umonakalo omkhulu. Ukuthi isicabha 
lasikhahlela kanjani, akwaziwa! Okwaziwayo ukuthi laphuma 
lampampa lagcwala igceke iselesele! Bathi bayaliphuthuma lapha 
egcekeni lezwakala selikloloba phakathi exhaphozini elisezansana 
komuzi walo! 



Kwathi ingathi damu iminjunju yokuzipheka ngamafutha, 
lalifutheka lenyukela emzini wedwi. Lapho selinjani! Limapanyaza 
wukushiswa ngamafutha. Liyaxhutha! Isikhumba lesi ebesingethusi 
sesiphenduke samaholoholo. Ubuhle balo bemvelo abusabonwa 
ndawo. Lifutheka nje liphethe isiceshana samafutha ayesale 
ebhodweni. Inye inhloso. Yimpindiselo! Sisole nokho isalukazi 
ukuthi lo osenjena, nalokhuya kubhalakaxela akunabulungiswa, 
ikhona impi eyosuswa phambili, maqede isalukazi silibeke 
ezithendeni iselesele. Lathi liyongena emzini wedwi, nesalukazi sase 
silapha! Nakuba kuyakhulunywa ukuthi laqala lakhuluma iselesele, 
lase lenzela sona isalukazi leso ukuthi sizwe ukuthi kungani isimo 
sinjena. 


“Hawu sekwenzenjani kodwa mngani wami, ushiswe yini 
kanjena na?” Lapho-ke libhoke likhahlele iselesele. Ingani phela 
sekuyalicacela ukuthi lo mnganyana mbumbulu ubelenza isiwula 
sonke lesi sikhathi. 

“Ungenza isilima, uthi angibilise amafutha ngizithele ngawo! 
Ubufuna ngibe njena angithi? Usuyajabula-ke?” Lisho limsikaza 
ngesitsha eliphethe ngaso amafutha abukeka esashisa impela nje! 
Kuleso sidididi kutheleke isalukazi seselesele esasithi siyalamula! 
Sikhale uqanduqandu isalukazi sansondo! 

Isixongololo somsindo laphaya emzini wedwi sasesibuthele 
ndawonye bonke omakhelwane. Kwase kufike nenduna enkulu 
indlovu. Kwathiwa aliqale ekuqaleni lichaze idwi ukuthi lo 
monakalo uqalephi. Liqale-ke ngokudangala idwi lenkosi lithi, 

“Wena wakomkhulu nomphakathi womakhelwane, umngani 
wami lona osenjena namuhla wangibuza ukuthi ngisenza ngani 
isikhumba sami ukuthi sibe bushelelezi kanjena na. Nami-ke 
kwakungekho nanto engangingathi ngenza ngayo. Kodwa ngase 
ngenzela ukuthi aneliseke nje ngoba esengixine isikhathi eside 
engibuza, ngabona kungcono ngimtshele isu lokwakha amafutha 
okugcoba emzimbeni engiye ngiwasebenzise.” 

“Ngamtshela-ke uselesele ukuthi kufanele abase umlilo 



omkhulu. Athathe amafutha amaningi awafake ebhodweni, 
alibeke eziko, maqede awalinde abile amafutha. Kodwa kwathi 
ngingakaqedi wavele wazishaya umuntu owaziyo ukuthi 
kwenziwani, emva kwalokho, wavalelisa wahamba. Kanti mina 
bengisazosho ukuthi uma amafutha esebila uyawephula eziko. 
Kothi angaphola uwathululele ezitsheni ezincane. Usengalokhu 
ewagcoba-ke la mafutha njalo emva kokugeza. Ngiyamangala njena 
uma sengimbona esenjena!” Zababaza zonke izilwane ezazilalele! 
“Kunjalo ngempela selesele?” kubuza induna indlovu. 
“Yebo nkosi yezilwane” kusho iselesele ngamahlonyana. 
Lungasabonwa ulaka elalifike nalo. 


Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Yini ixina? (1) 
(b) Kusho ukwenzani ukunkawuza into? (1) 
(c) Idwi neselesele abangabalingiswa lapha, babebulili buni? 
Ukusho ngani lokho? (2) 
(d) Nika incazelo nemvelaphi yesisho esithi ukusinda 
ngokulambisa. (2) 
(e) Sithini isifundo esisemqoka sale nganekwane na? (2) 
(f) ‘Umona usuka esweni.’ Phawula ngalesi saga, kuhambisane 
nale nganekwane. (2) 

Umbuzo omude 

Ususela kule nganekwane yedwi neselesele, xoxa ngendaba eseyake 
yakwehlela noma osewake wayibona noma wezwa ngayo eyehlela 
abantu abangabangani. Bagcina sebexabene ngendlela eyefuze lena. (25) 

68 
IZINGANEKWANE EZINDE 
2.17 Impungushe nemfene 
Umlandi: Kwesukasukela! 
Izethameli: Cosu! 
Umlandi: Impungushe nemfene! 
Izethameli: Sampheka ngogozwana! 
Le ezweni elikude umlimi wayekhathazeke kakhulu ngesimo 
ayesibona senzeka epulazini lakhe. Phela njalo ekuseni wayelamela 
amathambo nezikhumba zezimvu zakhe kusaphazeke nesibaya 
sonke kucaca nje ukuthi kukhona umuntu othile noma isilwane 
esithile esivule idili ngezimvu zakhe! Wacabanga wacabanga 
umlimi, waqhamuka nesu ayenesiqiniseko ukuthi ngisho ngabe 
kuthiwa ubani noma yini lokhu okuqhobozela izimvu zakhe 
angeke kudabule kulona. 
Wakha inkunzimalanga yonoxhaka abagqiba esangweni nakuzo 
zonke izintuba zesibaya sezimvu. Hhawu! Akuthathanga sikhathi 
zasha kunoxhaka! Kwabanjwa engakanani yona impungushe! 
Ukukhuluphala kwayo kwakwenza noma ubani oyibonayo ukuthi 
ayifunde ivaliwe ukuthi ayiludli olubabayo le mpungushe. Yayisho 
ngoboya obukhephuzelayo nobucwebezelayo. Ukukhuluphala kanti 
khona! Yabathe izama ukuzikhulula lutho! Kwathi ingasazi, qhamu 
ikhonde elaliwumboqwana lihambe libhonga ubala! Ngomqondo 
© Copyright: Publishers 

ogijimisa okombani, impungushe yaliqhweba ikhonde lenkosi. 


Libuze ikhonde ngokudideka empungusheni, 

“Wenzani na lapha mpungushe mngani wami?” Asho ephule 
olwezintombi emfuleni umpungushe, 

“Ihhe mngani wami, kanti awuwazi yini lo mdlalo omusha 
odlalwa yizingane zabantu okitazayo?” Lisole ikhonde, lizwakale 
lithi, “Pho uma lo mdlalo udlalwa yizingane zabantu ziwudlala 
kanjani esibayeni na? Ingani izingane zabantu zidlala emagcekeni 
noma ezinkundleni zemidlalo mpungushe na?” Ibone impungushe 
ukuthi uyexwaya umngani lona, imholele ophathe ithi, 

“Wabanjani ukungazazi izinto ezintsha mngani wami? 
Woza lapha ngikuzwise umdlalo kamakitaza, angeke uzisole 
nhlobo!” Nangempela ikhonde lesaba ichilo lokungazazi izinto 
zesimanjemanje lasondela, impungushe yalitshela ukuthi liyikhipha 
kunoxhaka ukuze kungene lona. Nebala alangabuza ikhonde, lenza 
njengoba kushiwo! 

Kwabe alingenile kunoxhaka ikhonde, laquma labubula 
yizinhlungu, laqhweba impungushe ukuthi izolikhipha kunoxhaka. 
Impungushe yashaya inqulu yathi, 

“Wekhonde mngani wami! Impela kulele kunye lapha kuwena 
ukube kubili ingabe kuyavusana. Wawuwubonaphi umdlalo 
oyingozi kanjena? Sala kanjalo weluse izimvu zomlimi lezo 
ezigcwele isibaya!” Yasho yashingila yayoshona emnyameni! Kwasa 
okungaliyo! Umlimi wavuka kusempondozankomo eyolunguza 
ukuthi kukhona yini okubanjiwe esibayeni sezimvu. Nebala 
wazithela emboqweni wekhonde libhajwe kunoxhaka osesangweni 
elikhulu. Akabange esabuza mkhuhlane ngemvubu umlimi. 
Wayibhambabula ngemvubu sakuyibulala imfene! Umlimi 
uyishaya nje uvulele lapha emlonyeni, 

“Ya, ngize ngikuthole, ngiyasebenza ngiyazikhandla wena 
uthola ihlane lapha, uzoqhobozela izimvu zami!” Yathi iqambe 
izikhalela yayisimayoywana yimvubu. 



“Cha baba mlimi akumina engidla izimvu zakho, mina 
bengizedlulela lapha ngabonwa yimpungushe ibhajwe lapha, 
yangibiza yathi idlala umdlalo omusha, angize sizodlala lo mdlalo! 
Ngiyaxolisa nkosi yami!” 


“Ubophaphama nawe khonde ndini, ungahambe udlala abanye 
abafana lapha phandle!” Maqede wayikhulula kunoxhaka. 

Yabhonga yayoshona ngokhalo imfene yansondo, ifunga 
igomela ukuthi lapho iyobona khona impungushe iyoyenza isilo 
sengubo! 

“Impungushe ingenza njena! Ingisukela ngizihambela ingesulela 
ngecala! Izongifunda ingiqonde ngifunge udadewethu!” Ihamba 
njalo ifuthelwa yiminjunju yemivimbo yemvubu! 

Akuthathanga sikhathi yazithela kuyena umthakathi 
wezindaba umpungushe. Nebala kwasho ukuthi imqhamukele 
kabi umpungushe ethi ubhace uqedile eweni elibi, engasenandawo 
yokubaleka aqhubekele phambili. Imfene iqhamuka nje omdala 
wayesehlanganise elinye isu, wavele wadumela udonga lwewa, 
kwangathi lukhulu alubambile. Ikhonde lisondela kuye lithi 
lizogadla njena limelamela usejuluke usemanzi te! 

“Mina lapha mpungushe ndini, ngize ngikuthole! Wenzani 
lapha wena mpungushe? Yini ungenze isiphukuphuku sakho? 
Ufuna ukungibulalisa ngomlimi, ungitshela ukuthi udlala umdlalo 
kanti ubanjwe unoxhaka?” 

“Akusesona isikhathi sokuxabana lesi mngani wami, kubi 
lapha! Siza ungibambise lapha nalu udonga luzowela phezu 
kwethu! Bengisathi ngiyajika ngiza kuwe kanti ngizozithela kulolu 
donga luwa, seluthena alungipitshize lungiqede!” Isho belu iquma 
impungushe yansondo! Lake lathi ukungabaza ikhonde, kuthi 
alingayingeni eyodonga, kuthi alivele ligadle ngenxa ngentukuthelo 



eliyizwa ibila ngaphakathi kulo! Nokwenza isafutha imivimbo 


Yalinxenxa impungushe yathi, 

“Impela mhlobo wami uma sekonakele kanjena asikhohlwe 
yizingxabano, sibambisane sixazulule le nkinga, kungenjalo 
sizopitshika sobabili.” Isho lapho isijuluke isimanzi te! 

Nebala yayengeka imfene yasondela, yazobambisa umhlobo 
wayo lolu donga oluwayo. Lapho-ke usemansansanana 
umpungushe. Awumesweli umuntu otibulela ukufa nokuphila! 
Kwaba ayibambile imfene yaqhamuka nelinye isu impungushe 
yansondo. Yathi, 

“Awuboni-ke mhlobo wami, kuyezwakala ukuthi sengibambe 
nendoda emadodeni manje. Kodwa ngoba sizogcina sikhathalile 
maqede lusipitshize lolu donga, awuthi kengicinge izingodo 
zokulweseka ukuze sikwazi ukukhululeka sixoxe izindaba zethu 
sobabili.” Liyikhanyela iqiniso lombono wempungushe ukuthi 
amandla namawala eyayithathelele ngawo ekududuleni udonga 
ayezohamba ahambe aphele, yavumela phezulu imfene yenkosi. 
“Ehhe! Phuthuma, phuthuma mfana wakithi ngeke lungenze lutho 
mina lolu donga okwamanje! Uma belubanjwe nanguwe, beluyini 
lapha kimina?” 

Yabamba yaze yamansansanana imfene bakithi! Kulowo 
mzuzu wayengasabonwa nangalukhalo umpungushe wezimanga! 
Kuqale manje ukuzwela emfeneni. Kuyasho phela ukuthi udonga 
lolu luyasinda! Imemeze manje! Imemeze kudume amawa, 
“Mpungushe! Wempungushe! Phuthuma kuyonakala bo lapha!” 

Lapho izwa lowo mbhongo wemfene impungushe ihleke 
ize ibhuquze izitusa ngokusebenza kahle kwesu layo. Yiyo leya 
iyoshona le phezulu ngasemapulazini lapho okufuywe khona 
izinkomo zobisi. Ikhonde lisale libuke libuke libone ukuthi hhiya 
ayingangalo manje, ayaphela nya amandla. Akabuyi umpungushe. 
Kufike futhi ukuthi kodwa njenganini lapho leli wa elake ladilika 
khona, njengoba lona seliya ekugugeni nje nomkhulu balo 



bengakaze baxoxe ngisho ezinganekwaneni ukuthi leli wa lake 
lawa! Yacabanga isu lokuthi ayilidedele kancane kancane leli wa 
ibone ukuthi kukhona yini okuzokwenzeka. Nebala yenza kanjalo. 
Habe! Lwazimela nje udonga lwewa njengasemihleni yenkosi. 


Uzwani-ke! Kuthi uma isiyodundubala enkangala isiyongena 
emapulazini okuqala, nangu umpungushe! Uhlalele umphongolo 
webhotela othwalwa yizinqola zabalimi! Kuthi ayigadle imfene! 
Ihlushwe yiso lona eliwela umfula ugcwele eseliwele labona 
ibhotela elibukeka limnandi eliqhobozelwa yimpungushe. Nokho 
ibuze ithi, 

“Ya mpungushe, yizona zingodo lezi othena uyozilanda ukuze 
usekele iwa eliwayo? Kakade belike lawa yini leliya wa?” 

Lapho-ke ivele yehlise umoya impungushe ithi, 

“Cha wena wakomfene mhlobo wami ngithe ngisabheka 
izingodo eziqinile ngazithela enqoleni yebhotela ngase ngithi 
akengithathe umphongolo owodwa ukuze mina nawe sidle sibuyise 
amandla ngoba sesikhandlwe udonga. Mina nje, awuzwe ulozolo 
lwebhotela lekhethelo.” Isho lapho imukwapunela isigaxakazi 
sebhotela elisho khona. Ngokukhononda imfene yalemukela 
ngesinxele ibhotela yalimamfuza. Kushiwo ngempela lehla 
esiphundu ibhotela leli. 



Ngokuphazima kweso kwahwamuka ukuthukuthela emfeneni. 
Indawo yokuthukuthela yathathwa umhobholo wokufisa 
ukuzitholela owayo umphongolo webhotela. Izibuzise-ke ukuthi 
impungushe yenzenjani ukuze ithole lo mphongolo. 


“Hhawu kulula kabi lokho mngani wami. Ngithena uma 
ngibona inqola yebhotela iza, ngavele ngazilalisa emgwaqweni 
ngashaya sengathi ngifile. Umlimi ufike wayimisa inqola, wathi 
ukungizwa ngesitshwebhu sakhe ukuthi ngifile ngempela yini. 
ngaqinisela-ke kodwa nami mngani wami. Nawe uyazi-ke ukuthi 
indoda uma ifuna impumelelo iyaqinisela. Hhawu kuthena ukuba 
umlimi azenelise, wangicosha wangiphonsa enqoleni yakhe. Phela 
onkabi laba bazithanda kabi izikhumba zethu. Bahlobisa ngazo 
ezindlini zabo. Yilapho-ke engisebenze khona ngokuhlakanipha. 
Ngivele ngagingqa lo mgqomo ngawuqathaza phansi, nami 
ngasengixuma sengehla enqoleni, njengoba uwubona njena lo 
mgqomo.” Isho ihleka yodwa imambana eyimpungushe inanela 
ukusebenza kwesu layo. 

Lapho-ke sekuconsa amathe emfeneni. Yona-ke isizibona ngeso 
lengqondo isisebenzisa leli su lempungushe ngendlela ethe xaxa! 
Yona-ke ingasenzisi okwempungushe lena ezithambisile isithole 
ithuba, eyethule umgqomo owodwa kuphela. Isho nokusho ukuthi 
yona iyokwethula isihlanu noma yishumi lonke lemigqomo. Ibuka 
ukuthi lokho kungayisiza impela ukuze ikwazi ukwenzela isithembu 
sayo idili lebhotela elingasoze lalibaleka. Ayibange isavalelisa 
empungusheni. Yiyo leyaya ishaya ngezinqamulelayo iqonda ngqo 
emgwaqweni wezinqola zabalimi. Kushiwo zixhaphakile njengoba 
kuwuMsombuluko nje! 

Ngenhliziyo engaphandle ayibange isanaka nokuthi 
bayayibona noma abayiboni yini abashayeli bezinqola zabalimi 
ngenkathi ithi bunyalala emgwaqweni. Abayixoxayo indaba 



abamubona umthakathi wezindaba ngenkathi elala, bathi ngenxa 
yokuba magange wavele walala isiqhamukile inqola yebhotela. 
Okusho ukuthi bambona abashayeli bezinqola ngenkathi ethi 
bunyalala. Bathi futhi imfene yabuye yaziqedela ngokulala ishaye 
amanhlakomuzi! Wawusibonaphi-ke isilwane esifile sishaye 
amanhlakomuzi? 


“Sathini ngokulala emgwaqweni? Sathini ngokuzolala 
emgwaqweni?” Ngokuthi yayizwe kahle ngobumqoka 
bokuqinisela, nayo imfene yaqala yaqinisela. Kwasho phela ukuthi 
yimvubu lena! Kwezwela! Yathi gubhubhu! Yayibona eze ngayo! 

Nanamuhla lokhu abakwamfene nabakwampungushe 
babukana ngeziqu zamehlo. 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Yini eyenza ukuthi le nganekwane ingene ngaphansi 
komkhakha wezinganekwane ezintsha? (1) 
(b) Qhathanisa ukuvezwa kwempungushe kanye nekhonde. (2) 
(c) Kushoni ngalaba balingiswa lokhu kuvezwa kwabo? (2) 
(d) Bala izigameko ezifakazela ubuhlakanyana bempungushe. (3) 
(e) Phawula ngesisusa sodweshu kule nganekwane. (2) 

Umbuzo omude 

Empilweni kuhle siqaphele ukuthi abantu esingabangani nabo, 
bangabangani abaqotho ngempela yini. Phawula ngaleli phuzu 
kuhambisane nesikufunda kule nganekwane (25) 



2.18 UChakide kaMgcololo wezimanga
Umlandi: Kwesukasukela! 
Izethameli: Cosu! 
Umlandi: UChakide kaMgcololo wezimanga! 
Izethameli: Sampheka ngogozwana! 


Umlimi wayesekhathazeke kakhulu ngokudliwa kwezithelo zakhe 
imihla namalanga. Kwase kwehluleke imizamo eyahlukahlukene 
yokuphunga lesi sihlava. Wayeqale ngokugxumeka onoxhongo 
emasimini akhe, kodwa kwanhlanga zimuka nomoya! Wabiyela 
onke amasimu wawathi gimbici, nalapho akwangabikho 
mehluko. Kwakucaca nje ukuthi uma kuyisilwane, leso silwane 
siyaziqhobozelela njena emasimini. Nokuthi uma kungumuntu 
lowo muntu uyisedeleli esehlula ukwenza! 

Ngokuhamba kwesikhathi izisebenzi zasemasimini 
zaqaphela ukuthi emasimini lapha kubonakala izidladla ezefuze 
ezikaChakijana. Umlimi ngokubuqonda ubuthakathaka 
bukaChakijana wamcupha ngenomfi. Wathi, 

“Ngikwazi kahle okunguChakijana. Kuthanda kabi ukugibela 
ezihlahleni ngokuhuquzela. Kufanele nginamathisele inomfi 
ezihlahleni zezithelo esezivuthiwe. Kuyothi kusahuquzela, 
kunamathele, namatheliyane! Lapho-ke ngiyofika ngikubhaxabule 
kubuka zonke ezinye izonakali ezisafisa ukuzokweba izithelo zami!” 
Umlimi washo kanjena ngokukhulu ukucasuka! Esho kubonakala 
ukuthi uma kungase kuqhamuke lapho okunguChakijana, 
kungalibuka kuligcine! 

Phela wayecasuke ngakhona umlimi ngoba isenzo sikaChakijana 
sasihambisana nokwedelela okukhulu. Phela unkabi lona 
wayengasagcini ngokweba kuphela. Kodwa lokhu kweba kwakhe 
kwakuhambisana nokubukela phansi yonke imizamo yomlimi 
yokuzama ukunqanda ukwebiwa kwezithelo nezitshalo zakhe. 

“Awubheke nje ukuthi le nto yedelela kanjani. Onoxhongo 
bami engangibabekile akugcinanga ngokubashaya indiva, kodwa 
kwabasiphula phansi, kwayobalahla lena kude. Nothango engibiye 
ngalo emasimini kuvele kuluqaqe kushiye esikhulu isikhala 
lesi, okungangena kuso ngisho umhlambi wezindlovu imbala. 



Kodwa-ke sizobona ukuthi kuzogcina bani phakathi kwami naye 
uChakijana lona!” 


“Maye ngehlelwa yini? Kungani ngingasakwazi ukuqhubekela 
edilini lami lezithelo?” Kwathi kuyazabalaza, akwangathi nyaka! 
Nebala kwathi uma sekubukisisa kwabona ukuthi isihlahla lesi 
sinanyathiselwe ngenomfi. Yiyona lena esimvimbe ukuthi afinyelele 
edilini lakhe. 

“Mmhh kuzofanele ngiqhamuke nesu lokuzikhulula kulolu 

© Copyright: Publishers 
bishi ngokushesha, kungenjalo umlimi uzongibulala ngisho 
nokungibulala.” Kuwo lowo mzuzu wezwa umsindo wokuxokozela 
kwezinkawu. Kucaca ukuthi nazo zihamba zihlwaya izithelo lezi 
ezehla esiphundu. Lapho-ke inhliziyo ilobize isho ukuphuma 
ngomlomo uma esecabanga ukuthi kambe izinkawu sezingase 
zizitike ngazo zonke izithelo yena esabanjwe yile nkanankana 
yenomfi. Acabange ngokushesha, amemeze athi, 

“Webahlobo bami, yedlulani ngapha nginikhombise izithelo 
ezivuthwe kahle,” esho ezimoyizelisa kancane omdala. 



Zithi ukuthi dlengelele izinkawu. Besezithi, 


“Hhayi mhlobo wami, sengehlukene nalowo mqondo wokudla 
ukudla ngedwa! Kuningi kabi ukudla lapha phandle! Futhi ukudla 
akukhulunyelwa! Wozani nje nina nikhululeke sizozitika ngezithelo 
ezehla esiphundu! Khohlwani yiso sonke isimuncu sezithelo 
ezikulezo zihlahla eniya ngakuzo.” Kusho kuze kulinqaphaze 
ikhanjana. Ingani yilona kuphela phela elisakwazi ukunyakaza kule 
nomfi engahleki! 

“Okudingeka ukuthi ukwenze nje kulesi sihlahla, wukuqala 
ngokusiwola njengoba ngenza nje. Uma isihlahla sizokunikeza 
izithelo ezimnandi uzozwa naso sikuwola uzwe sengathi 
uyanamathela kusona. Uma kwenzeke kanjalo ubokwazi-ke ukuthi 
wemukelekile emhlabeni wezithelo zekhethelo. Usuyoqhubeka 
uzitike uze ukhathale!” Usho lapho usewaphinqile amehlwana 
akhe uChakijana. 

“Uyabona mina nje, sesingiwole kakhulu lesi sihlahla 
sekufuneka ukuba kube khona umuntu ozongisusa kusona ukuze 
ngiqhubekele ezithelweni. Kusobala-ke ukuthi sizonginika zonke 
ezekhethelo, qiniso. Ngelekeleleni-ke bahlobo bami ukuze nani 
nithole elenu ithuba.” Kusho uChakijana esephezu kwamasu akhe. 

Usho njalo nje kanti uthi, 

“Lala lulaza lapha ezinkawini.” Nebala zabangisana 
ngokumelekelela izinkawu uChakijana. Ngamandla alo nokho 
ikhonde, yilona elazisunduza zonke, lafika kuqala. 

“Ewu akushiwo nakusho ukuthi sikuwolile Chakijana mngani 
wami. Sikubambe noma sengitibila ngawo wonke amandla ami!” 
Kusho ikhonde lansondo selimansansanana kubonakala ukuthi 
kusinda kwehlela! Ngesikade asuke uChakijana! 

“Sekuyithuba lakho-ke manje mhlobo wami lokuwola isihlahla 
sekhethelo!” Kusho okuwuChakijana ngokwesasa. Kwaba usho 
entshweni uChakijana. Woliyane inkawu isiqu sesihlahla! Yona-ke 
yaze yenezela ngogaqasi lomsila wayo. Yawuthandela kuso sonke 
isiqu sesihlahlakazi. Kwaba ikhonde alisigomoshele isihlahla, zasha! 
Nyukunyuku! Ngci! Okubi kakhulu lapho ithi izama ukuzikhulula 
inkawu, yilapho inamathela khona kakhulu. Uthi kuseyikho kodwa 



lokhu obekushiwo uChakijana? 


Ngesokusa uChakijana wazithela enkosini yezilwane, 
ebhubesini uqobo lwalo lifulela indlu yalo. Lifulela njena kucaca 
nokuthi uphekile ufeleba lona. Nakhu phela kuthunquka intuthu 
ibheka phezulu khona lapha eceleni kwendlu. Uma ephonsa iso, 
ukhangwa ubabangibone kagalaza! Uyena lowaya esecela ukulisiza 
ibhubesi, bafulele indlu lena. Lavumela phezulu lathi, 

“Kulungile Chakijana sengifile ukwehla ngenyuka ngiyofaka 
usungulo ngaphakathi, ngiphinde ngiyokhwezela nezimbiza!” 
Kubhavumula ufeleba wehlathi. 

“Nokuncelisa izingane ezintathu akuwona umdlalo!” 

Kusetshenzwa nje sekufika umqondo wokuthi ake likhombise 
ibhubesi leli ukuthi lesatshwa nje, yena angaligila umhlola. 
Sekuthi uma liphuma ngakusasa ekuseni liyozingela, limshiye lithe 
akaqaphe amawundlu alo. Yilo leliya kudekude. UChakijana athi, 

“Liqambe lishilo leli bhubesi ndini! Kunini lalidla abafowethu 
kuphele kanjalo! Yithuba lami-ke nami lokuthi kengidle 
abantabalo.” 
Nangempela washo walithi hlwi! Iwundlu lokuqala waligalela 
kugalaza owawusagcwele umhluzi wenyamazane yayizolo! Uligalela 
lizwa, lingasahlinzwe nakuhlinzwa. Ephika ngokuthi useyolinosula 
uboya selivuthiwe. Kwathi seliyozilahla kunina, latheleka ibhubesi. 
Litheleka nakabi ngoba libuya ngeyombangandlala enqineni 
ebeliyiphumile. Alinanhliziyo! Licele ukuthi uChakijana alinikeze 
ingane liyincelise. 

“Awu, kunjani uqale ngokudla nkosi yami? Ngishaye 
okungunogwaja lapha ezansi komuzi. Inyama yako inone kabi. 
Uzoncelisa nobisi seluluningi njengoba ngisola ukuthi ulambile 
njena.” Kuconse amathe ebhubesini, maqede livumele phezulu, 
selimagange. Nebala ayilethe isigcwele ugqoko inyama uChakijana. 
“Ewu kanti upheka kahle kanjena Chakijana? Angikaze ngiyidle 
inyama emnandi kanjena selokhu ngazalwa! Uma uqhuba kahle 
kanje, akubuzwa ukuthi sizohlalisana kahle!” Lisho lapho lize 



likhothe izinsasa zamadevu alo. 


“Letha owesibili-ke ancele naye.” Lisho likhululekile ibhubesi 
lansondo, kwazise selehlise ngempela emva kokusina lizibethele 
ngenyama kanogwaja. 

Athathe umntwana osencelile, nangempela alande umntwana 
wesibili uChakijana. Nakuye kubeyiso leso. 

“Letha owesithathu-ke Chakijana.” Asukele phezulu futhi 
uChakijana. Athathe umntwana wesibili osencelile ahambe naye. 
Esesithele ngale, athathe lo mntwana obesevele encele okokuqala, 
eseyomncelisa okwesibili. Phela akasekho umntwana wesithathu! 

Lisole kodwa ibhubesi uma kulethwa ingane ebukeka isuthi. 
“Hawu Chakijana! Lo mntwana wasutha kangaka pho?” 

“Phela nkosi yami, nabo ngibazwisile kwekanogwaja. 
Lona wadla waqinisa. Yikho ebukeka esuthi nje.” Kuphendula 
uChakijana ngokushesha. Cha-ke kulalwe wonke umuntu eshaye 
esingeqiwa ntwala laph’ ekhaya. 

Ngakusasa ibhubesi lavuka laphuma enye inqina. NoChakijana 
wasala wenza esayizolo. Wathatha omunye umntwana webhubesi 
wamgalela ebhodweni. 

“Ngizoyikhipha yonke le nkanyana kuleli bhubesi. Kanti kalazi 
yini ukuthi kwehla ngamphimbomunye?” Esho ebhuquza yinsini. 
Kwaphinda kwayileso ntambama ngenkathi unina wamawundlu 
efika ecobekile ngokuphuma inqina kamabuyaze. UChakijana 
wamphuthuma ngenye inyama. “Namhlanjena ngiphihlize 
isixhumo sempunzi laphaya ngasehlathini ngenkathi ngiyotheza. 
Nasi njena isibhiza sayo nkosi yami.” Esho eqiqinga ugqoko 
oluhlihlima inyama namadombolo uChakijana wezimanga. 

“Kodwa le mpunzi yanambitheka ngokufana nalowaya nogwaja 
wayizolo Chakijana?” Kubuza ibhubesi ngokusola. 

“Kuyoba ukuthi isixhumo ngisipheke ngomhluzi kanogwaja 
wayizolo nkosi yami.” Kuphendula uChakijana ngokukhulu 
ukushesha lokhu! Kwabizwa enye ingane ukuba izoncela. 
UChakijana wathatha yona leyo yodwa wayosithela nayo, waphinda 
wabuya nayo. 



“Hhayi bo Chakijana! Le ngane ibukeka isuthi nje!” Yebo nkosi, 
kufanele ngoba ngike ngazizwisa kweyesixhumo, yikho ibukeka 
isuthi nje.” Cha-ke ikhumfakhumfaze okungatheni le ngane 
yesibili. 


“Kanti njalo uyena lona wesithathu engimbone ebambelela 
kakhuku kweyempunzi nkosi yami.” Kusho ugalajana 
onguChakijana. 

“Mlethe Chakijana. Funa angenwe umoya wokuthi yena 
angimthandi njengalaba bakwabo.” Kundonda ibhubesi ngezwi 
eliphansi. Sekukhona nokozela emva kokusina lizibethele lapha 
‘kweyesixhumo sempunzi’. Nangempela umntwana wesithathu 
aqhamuke emapaklazana, njengokusho kukaChakijana. Kwaba 
ukubeka umlomo nje, maqede wazihuqela obudala ubuthongo. 

Ngosuku lwesithathu uChakijana welamela izimfene zidlala 
umdlalo wokuqhumisa izitshwebhu. Uye lowaya esezifundisa 
ukuthi lo mdlalo ungabamnandi kakhulu uma ziwuphelezela 
ngokuthi zithi, 

“Yithina esidle abantwana bebhubesi, yithina esiqede abantwana 
bebhubesi!” Waziyalela ukuthi oyowudlala kahle ukubedlula bonke 
lo mdlalo, uyomklomelisa ngesaka eligcwele ofezela. Kwaconsa 
amathe ezimfeneni, kwazise azimubheki ufezela. Ngisho izijwana 
zakhona imbala. Wazishiya lapho zidlala umdlalo omusha izimfene 
wayopheka iwundlu lokugcina ngci. 

Lafika ibhubesi lingasadle nkobe zamuntu. Namuhla unogwaja 
wayesepheke maqede wayohlala laphaya ngasentubeni. Lapho-ke 
wayesezihuqe ngezintuli waluthuqasana. Waziklwebha nangameva 
wamdwayidwa. Walitshela ekhona laphaya ukuthi uliphekele 
inyama yeqaqa. Lizwa eyeqaqa, ibhubesi lavele laphelelwa ilukuluku 
lokudla. Lacela alethe izingane lincelise, lathi, 

“Hhayi! Uma upheke eyeqaqa, kungcono ulethe izingane zincele 
kuqala, sengobuye ngiyibone kamuva eyenyama.” Kubhavumula 
umthakathi wezindaba. 

Wambengceza-ke uChakijana wathi, 

“Nkosi bengithi ngisazokubikela ukuthi sekwenzeke inhlekelele 



lapha. Kufike izimfene zathatha zonke izingane zahamba nazo. 
Njengoba ungibona ngimidwayidwa nje bengizama ukulwa nazo 
ngivikela izingane zenkosi yami. Zingehlulile-ke nkosi ngokuthi 
beziningi. Zihambe nazo zayoshona ngaleya kwegquma.” 


“Yithina esidle abantwana bebhubesi. Yithina esiqede 
abantwana bebhubesi!” Zisho ziqhumisa izitshwebhu! 

Lathi liyaqinisela lapha esakeni ibhubesi, kwala! Laphumisa 
okombani. Laziqhobozela zonke izimfene zenkosi. 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Uthi lisetshenziswe kahle nje igama lekhonde kule 
nganekwane? Usho ngani? (2) 
(b) Kuchazani futhi kusukelaphi ukuthi kunhlanga zimuka 
nomoya? (1) 
(c) Kule nganekwane kuthiwa, ‘okunguChakijana, kungalibuka 
kuligcine.’ Ilini lona lelo? Kulibuka uma kwenziwani? (2) 
(d) Ukuthi lala lulaza kuchazani futhi kusukelaphi? (2) 
(e) Ifa leziwula lidliwa yizihlakaniphi. Lesi saga sihambisana 
kanjani nale nganekwane? (3) 

Umbuzo omude 

Veza ukwethulwa kodweshu kanye nazo zonke izigameko ezikhulisa 
udweshu kule nganekwane. (25) 



2.19 Inja nekati
Umlandi: Kwesukasukela! 
Izethameli: Cosu! 
Umlandi: Inja nekati! 
Izethameli: Sampheka ngogozwana! 


Esikhathini esedlule inja nekati kwakungabangani abakhulu. 
Wawungakufica kuhleli ndawonye, kudla ndawonye, kulala 
ndawonye. Kwakwenza zonke nje izinto ezenziwa ngabangani 
abakhulu ndawonye. Phakathi kwazo zonke izilwane ezazibuka 
lobu bungane, asikho esasicabanga nokucabanga ukuthi 
kukhona okungagcina kufake unyawo phakathi kwalaba bangani 
kubaxabanise. 

Kuthiwa indaba yokuthi laba bangani baxabane, yaqala 
emzini womnumzane othile owayezifuye zombili lezi zilwane. 
Inja yaqaphela ukuthi lo mnumzane ucheme nekati, enjalo nje 
yona uyayicwasa. Lokhu phela yayikusho ngoba kulowaya muzi 
ikati lalingaconsi phansi. Ikati lalizingenela ngokuthanda endlini. 
Libonakale seliphakelwa ukudla, lidlele khona phakathi endlini. 
Kwenye inkathi lize lilale khona phakathi endlini. 

Ngakolunye uhlangothi inja yona yayisizame izikhathi 
eziningana yehluleka, nayo ithi itshikizisa umsidlana wayo iyongena 
indlini. Esikhundleni sokuphululwa njengekati, yayihlangabezana 
nembibizane yokukhakhabiswa ikhishelwe phandle okweqaqa. 
Kwakwala noma izama ukuzithandekisa, ithi iyanyewuka 
iyolunguza nje emnyango wendlu. Unkosikazi walapha ekhaya 
kwakuthi akayesule ngomshanelo asho ukuthi izomngcolisela. 
Asho ayichaphe ngayo yonke inhlobo yenhlamba ayaziyo! 
Okuyizingane zakhona khona kwakungenqeni ukuyivuthela 
ngonyawo kungabindaba zalutho. Inja yathula yathula, yabona 
kufanele lolu daba ilungenise ngayo intandokazi yalapha ekhaya, 
ikati. 

“Wekati mngani wami. Kwenziwa yini ukuthi sithi singabangani 
kodwa kubekhona lapho ubungani bethu obuhamba buhambe 
bungalingani khona na?” Sekubuza inja ngomoya ogcwele 
ukukhononda. 



kwenziwa uwena mngani 
ukudla ngikudlela 

“Empeleni akukhona ukuthi 
wami. Kodwa okungikhathazayo, ukuthi ngibona sengathi nawe 
uyasivumela lesi simo ukuthi siqhubeke.” Yinja leyo isho ngomoya 
ophansi. 

“Ukuze ngikukhanyisele nje, lokhu kumayelana nempatho 
engalingani esiphathwa ngayo lapha ekhaya. Mina uma ngike 
ngethuka ngingena endlini ngikhakhabiswa okwento enyanywayo 
lapha ekhaya. Uma ngithuke nganikezwa 
phandle. Nakho njalo lokho kudla kucace nje ukuthi yizinsalela 
nezikhokho ezindala zalapha ekhaya. Angisayiphathi phela 

eyokunethwa yizimvula, ukuququdwa amakhaza nokushiswa 
yilanga mihla namalanga lapha egcekeni!” 

“Ewu! Mngani wami! Mina angikaze ngikushaye mkhuba 
lokho ngoba ngicabanga ukuthi mhlawumbe nawe awunandaba 
nakho.” Kuphendula ikati lizama ukuzihlangula nalo bantu. “Pho 
manje ubona ukuthi kuzoba yini isisombululo sale nkinga?” 

“Ngibona kungcono ukuthi wena ntandokazi yalapha ekhaya 
ukungibuzele kumnumzane nakunkosikazi wakhe ukuthi yini 
ngempela engabona ngayo,” kusho inja ngezwi elizwakala ligcwele 
intukuthelo nenzondo. Lazibalisela bandla ikati lathi, 

83 
© Copyright: Publishers 

“Kodwa ngisola ukuthi lokho kungangibangela amazinyo 
abushelelezi, ikakhulu kumnumzane,” lisho lizihlangula bandla 
ikati. 

ke 
mina leyo ncwadi ngiyedlulisele kubona. Sizwe-ke ukuthi 
bazoyiphendula bathini,” kuphendula ikati ngomoya ozwakala 
ugcwele ukubuyisana. 

Ayibange isachitha sikhathi inja yansondo. Yacosha ipheshana 
elaliphephuka khona egcekeni lapho laba bangani ababehleli 
khona. Yadumela ipeni elalilahlwe khona egcekeni ngenxa yokuthi 
lalingasabhali kahle yaklwiklwiza imigqa embalwa ngesandla sayo 
esibi, ibeka izikhalo zayo ngempatho yalapha ekhaya. Ipheshana 
lelo yabe isiledlulisela ekatini ukuthi lilinike umnumzane. 

Ngokwesaba, ikati alimnikanga umnumzane esandleni leli 
pheshana. Kodwa lalibeka esihlalweni ayevama ukuhlala kusona 
uma ephumule. Kwalindwa-ke. Kwedlula usuku, kwedlula isonto, 
lutho impendulo. Kanti ngeshwa ipheshana elingcolile nelibhalwe 
ngepeni elingacacile nangesandla esimbi lizobonwa ngumama 
walapha ekhaya ngenkathi ehlanza indlu, walithatha wayolitshinga 
nezibi. 

Inja yona yayilokhu iwacijise lokho amadlebe namehlo, ithi 
hleze izozwa isibizwa nayo ibizelwa endlini. Phela yayinethemba 
lokuthi umnumzane kungenzeka inhliziyo yakhe ishayeke uma 
esethole incwadi, aguquke, nayo ayixegisele imithetho njengoba 
wayenza ekatini. Lutho! Ngokubona kuhamba izinsuku isimo 
singaguquki, yajika yazindlela ikati ukuthi aliyihambisanga incwadi 
kumnumzane. Yalibuza ikati yathi, 

“Wekati mngani wami, wayihambisa nje incwadi 
engangikuthume yona? Nangu umnumzane engathi vu. Kanti futhi 
izolo ngithe ngisondela ngasendlini kwathi akangiqede! Kusale 
angalazi engikhakhabisa ethi angiphume phandle! Ubengeke 
angiphathe kanjeya ukube ubeyitholile leya ncwadi.” Inja ixoxa nje 
kuzwakala ukuthi umoya wayo usongelene. 

“Awu! Ngayihambisa incwadi yakho mina mngani wami. 
Angeke ngazi-ke ukuthi sekubambephi. Mhlawumbe kufanele 
ukusondele kuye umnumzane uzibuzele ukuthi sekubambephi,” 
kuchazachaza ikati. Inja ingayizwa kahle le ndaba eshiwo yikati, 



ifutheke manje ithi, 


Langalimbe ipheshana okwakubhalwe kulo incwadi, 
lelanyelwa yinja ikhothoza izinsalela zokudla emgodini wezibi 
njengenhlalayenza. Yangundaza ngenzondo yathi, 

“Maye! Nansi-ke le nto engikade ngiyisola sonke lesi sikhathi! 
Leli kati lizenza umngani wami weqiniso kanti liyisitha! Le ncwadi 
alizange liyihambise nhlobo kumnumzane. Kodwa lavele layithatha 
lazoyilahla lapha emgodini!” 

Yagxawuzela yaqonda ngqo esithumbanjeni lapho okwakulele 
khona ikati liziphumulele yafike ayangabuza mkhuhlane, yasho 
kakhulu ngezinyo, maqede yathi, 

“Ya wena! Ucabanga ukuthi mina ngiyisiphukuphuku!” Nekati 
lizwa izinhlungu, laphindisela ngesidladla, layiklwebha ngasesweni. 
Laphunyuka layozicashela endlini. 

Nanamuhla lokhu ayibhekani inja nekati. Konke kungenxa 
yencwadi! 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 

Phendula le mibuzo elandelayo 

(a) Yini isisusa sodweshu kule nganekwane? (2) 
(b) Ukwenzani ukukhothoza? (2) 
(c) Nikeza amagama amqondofana nabalingiswa bale ndaba. (2) 
(d) Yini eyenza ukuthi incwadi yenja ingafinyeleli ezandleni 
zomnumzane? (2) 
(e) Wawungayeluleka uthini inja ukube wawuyikati? (2) 

Umbuzo omude 

‘Kwehla ngamphimbo munye.’ Phawula ngalesi saga kuhambisane 
nalokho okwenzeka kule nganekwane. (25) 



86 
© Copyright: Publishers 
IZINGANEKWANE ZESIMANJE 
2.20 Isalukazi esasigaya usawoti 
Umlandi: Kwesukasukela! 
Izethameli: Cosu! 
Umlandi: Isalukazi esasigaya usawoti! 
Izethameli: Sampheka ngogozwana! 
Ezweni elikude elalineziqhingi eziningi kwakukhona isalukazi 
esasesiguge kakhulu futhi sihlala sodwa qhwaba, kodwa sithandwa 
yiwo wonke umuntu endaweni. Isizathu salokhu kuthandwa 
kwesalukazi ukuthi sasinomlingo wokugaya usawoti ngomshini. 
Sasivele sithathe umshini waso sikhulume nawo sithi, “Gaya 
mshini wami.” 
Nangempela, sasingaligwinyi lelo uqale umshini ugile izimanga. 
Kushiwo pho ugaya ocoliseke kanjani wona usawoti! Kuthi uma 
sekubonakala ukuthi usuwanele ukuthi sikwazi ukupheka ukudla 
kwaso, sisholo phansi sithi, 
“Ngiyabonga mshini wami, ngiyabonga mshini omkhulu!” 
Nangempela ukunqamule ukugaya umshini. 
Ngokuhamba kwesikhathi kwaya ngokuya kwejwayela 
omakhelwane ukuzokwenana usawoti wesalukazi ocoyisekile. 

Babezwakala bethi, 


Okubi nje ngayo, ukuthi yaze yafinyelela nakubantu 
abanezinhliziyo ezimbi. Phakathi kwalabo bantu kwakukhona 
nendodamphini eyezwakala ithi, “Lesi salukazana sicabanga ukuthi 
kusiniswa amahleza lapha. Mina ngingazenzela imali enhle kabi 
ngaleli khono laso lokwenza usawoti. Kushiwo omnandi kanjena 
pho wona!” 

Indodamphini lena yaqala yahlela itulo lokuthola ukuthi 
isalukazi siwakha kanjani lo sawoti. Nebala yazidlisa satshanyana 
emzini wesalukazi, izenza sengathi nayo ingumakhelwane 
ozokwenana. Ifika nje kuyaphithizela abantu kungathi yizimpethu 
zendlovu, bonke bazokwenana. Phakathi komakhelwane kukhona 
nabazosixoshisa ngezimbuzi wena zimvu ngisho nangezinkomo 
imbala ngenxa yosizo lukasawoti, sibe singabheke nkokhelo. Kwathi 
ayiphume ngomlomo inhliziyo yendoda isibuka ukuthi inkawu 
idlala ngesikhwebu! Kwathi lapho sekuphungukile ukuphithizela, 
indodamphini yazisondeza-ke esalukazini. Lapho inhliziyo yayo 
yayisingaphandle! Nayo yafika yabika usizi lokwenanelwa wona 
usawoti. 

“Sikhulekile gogo! Isisu somhambi asingakanani, singangenso 
yenyoni. Ngiqhamuka ngaleya kwesiqhingi, ngizokwenana 
okuwusawotshana nje.” Asihluphanga isalukazi. Sashona emshinini 
waso safike sasho wona lawo mazwi athi, “Gaya mshini wami!” 



Lapho-ke inhliziyo yendodamphini yayisisho ukuphuma 
ngomlomo uqobo! Ayibange isalinda sikhathi. Yawuthi hlwi 
umshini khona usagaya usawoti wokwenanwa. Yiyo leyaya indoda 
iphulukundlela nomshini! Sasho ngengila isalukazi sathi nje, 
“Ngelekeleleni bo! Nangu umuntu ethatha umshini wami kasawoti 
bo!” Kwathi uma abantu bezwa lelo lizwi lesalukazi esinomusa 
limpongoloza ngosizi, baphuma ngobuningi babo kwathi nje 
nikilili! Kwaduma izihosha namahlathi izinsizwa namadoda 
kumemeza kanyekanye kuthi, 


Uyadlala udlala ngolwandle! Phela abalwaziyo bathi aluzwani 
nabantu abangabenzi bokubi, kuhlanganisa nabahambahambayo. 
Lwasho lwayithathisa okwekhasi indodamphini lena! Yabonakala 
iphephuka phezu kwamagagasi, kwasengathi iyavalelisa kulaba 
abasebemi osebeni lolwandle! Bathi basayibona indiza emoyeni asho 
ayithatha amagagasi ayishova ngaphansi kwamanzi. Yathi isashoveke 
ngaphansi kwamanzi yakhuphuka yayothanqazeka kwamanye 
amagagasi ayesakhukhula eya ngasosebeni! Ngokuphazima kweso 
yayisiphakathi nolwandle impela nje. Lapho okwakungafinyeleli 
khona ngisho izinhlambi ezaziwayo lapha esiqhingini. Kwezwakala 
izwana elinosizana selizwakala kude, seliphinda umphehlu 
wamazwi ayekade eshiwo yisalukazi somshini. Yize wona engabange 
esaphuma aphelele wonke. Kwezwakala nje ithi, 



“Ngelekelele…!” kwathi gqwambi! Cwili! Nya! Babesabheke 
nya… bakha umkhanya, basinga, nya! 


Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 
Phendula le mibuzo elandelayo: 
(a) Ngenjani indoda ebizwa ngendodamphini? (2) 
(b) Ukuthi indaba yayisibhebhethekise okomlilo wequbula 
kuyisisho noma kuyisaga? Usho ngani? (2) 
(c) Kuchazani ukuphinda umphehlu? (1) 
(d) Kuchazani futhi kusukelaphi ukuthi isisu somhambi 
asingakanani, singangenso yenyoni. (1) 
(e) Yini eyisifundo sale nganekwane? (2) 
(f) Iphetheke kahle njena le nganekwane? (2) 

Umbuzo omude 

Kwenye inkathi umlungisi uzithela isisila ngempela lapha 
empilweni. Phawula ngokwengeza ususela kulokho okwavelela 
isalukazi kule nganekwane. (25) 



2.21 Abafana bezoso
Umlandi: Kwesukasukela 
Izethameli: Cosu 
Umlandi: Abafana bezoso 
Izethameli: Simpheka ngogozwana 

Edolobheni elithile kwakuthi njalo ekupheleni kwenyanga 
amadoda asekhulile futhi asebenzayo ahlale ngokuhlangana, 
azijabulise. Kulokhu kuhlangana la madoda ayeyosa inyama kube 
kuhle kudele kube njeya! Ayethi uma eseneme azwakale esecula 
esho nokusho ukuthi “Sidla izimali zethu!” 

Lokhu kuzijabulisa kwala madoda kwakuvame ukubukwa 
ngabafanyana bendawo. Bona-ke babesebancane behlanganiswa 
ukudlala ibhola njalo ngezimpelasonto. Babedlala badlale bese 
behamba bayozidlela izithelo zemvelo endaweni njengamagwava 
amathunduluka nokunye. Kwakuba mnandi konkabi laba uma 
sebechwaza bazidle izithelo baze bashayane ngazo. Ngokuhamba 
kwesikhathi nokho kwangena isihlava esasisuka ekubukeni njalo la 
madoda ahlale edla inyama. Nakhu phela kuthiwa umona usuka 
esweni. 

“Bafowethu nathi kusafanele sose inyama! Okungenani kanye 
nje uma sekuzoshaya uKhisimuzi.” Kusho umaqinase womfanyana 
uThemba. 

“Useqalile-ke ukuphupha lona. Singayosa siyithathaphi thina 
inyama, lokhu sikhala singashayiwe njena!” Kuthatha uDumisani 
engawuzwa kwasampela lo mbhedo oshiwo uThemba. Bababaningi 
impela ababona ngasolinye noDumisani. 

“Useyahhema lona, vele uhlale ephupha lona!” Kungenelela 
isigqigqi somfanyana onguZonke. “Awusho-ke, uma ucabanga 
ubona ukuthi siyoyithathaphi le nyama oyiphuphayo?” 
Engakaphenduli nakuphendula uThemba, kungenelele 
amagwegwana awuMuzi. “Hhayi Themba, yidla amagwava 
lawa, agcwale isisu. Indaba yenyama uyoyibona uma usumdala 
ususebenza, usunomkhaba njengalab’ obaba ohlala ubabona 
beyidla laphaya kwashisanyama!” 

Kwenzeka wonke lo msindo nje, uzithulele njena umngani 



kaThemba omkhulu uFayaya, akathi vu. Kwathi ngesikade wathi 
ukushaya isikhwehlela. Onkabi laba bathi ukwehlisa umsindo 
bamlalela ukuthi uzothini. Ingani phela useyaziwa ukuthi uyena 
ongumxazululi wezinkinga ezisuke sezibaxakile. Athathe athi, 
“Mnikeni ithuba achaze phela uThemba ukuthi le nyama athi 
sizoyosa siyoyithola kanjani.” 


“Bafowethu, mina ngicabanga ukuthi sithole isiklabhu.” 
Bamenqaka ontangayabo bengesazwanga ukuthi sitholwa kuphi 
kanjani leso siklabhu. 

“Hheyi, kanti uphupha ngempela Themba? Isiklabhu 
ungasithengaphi njengoba kwawena uvele uyisiklabhu nje? Zake 
zathengana kodwa iziklabhu?” Asho uSizwe maqede kuthi woklo, 
ihlaya. Nangempela kusho kucace ukuthi akuphambukile kakhulu 
lokhu okushiwo uSizwe. Uma sebembhekisisa ontangayabo 
ikhona inswebu yesiklabhu lapha kuThemba. Uyisigujana lapha 
kwesingenhla, ashaye ngemiconjwana kwesingezansi. Lapho-ke 
kuthi ababhuquze yinsini! 

Kuze kuphinde kungenelele yena futhi uFayaya. 

“Kahleni, kahleni bo! Mnikeni ithuba phela akhulume bo!” 
Kuhebeza uFayaya. Nalokhu kungenelela kukaFayaya kubasolise 
manje nabanye abafana ukuthi sengathi kukhona nokuchema 
noThemba. “Yini nina kusengathi nibambisene nje kulesi siklabhu 
senu? Phumelani eshashalazini phela kucace! Phumani egusheni” 
Aqhubeke-ke uThemba yize sekubonakala ukuthi usumnciphele 
umdlandla wokwethula le ndaba ayithwele! 

“Cha, ebengifuna ukukusho ukuthi ngithe ngedlula epulazini 
izolo, ngabona ukuthi lezi zimvu zizihlalele nje, kudingeka ukuthi 
siyozithathela sizibusise ngazo.” Sasuka isidumo ontangayabo 
bekhuza umhlola! 

“Kanti usufuna siboshwe!” UFana lowo! 

“Kade ngibonile ukuthi kukhona okungahambi kahle ekhanda 



lale ndoda. Ukhona kodwa umuntu ophila kahle ongasukela 
ijele lizihlalele nje?” UMdo lowo, okulokhu kuqale yonke le 
ngxoxo kaThemba ubelokhu ezithulele nje ebuyise izinhlonze 
zakhe. Uyathula umuntu lona, yingakho ontangayabo bemgcona 
ngesesiquzi esingadli nselwa zamuntu. Baxokozele nabanye! 


“Ingani nawe ufuna khona ukuthi siyontshontsha. Ingani nathi 
sizobanjwa siboshwe!” UFana lowo. 

“Cha, kahleni madoda, njengoba ngishilo nje, isiklabhu 
sizosilanda epulazini. Zizihlalele leziya ziklabhu.” Hhayi, kusho 
kucace ukuthi iqembu lehlukana phakathi manje ngale ndaba 
‘yokulanda’ isiklabhu epulazini. Kwabanye abafana noThemba 
noFayaya, kubonakale sekuconsa amathe manje. Abanye bazibonele 
ijele nje. Kwale noma uThemba esebachazela isu okuzolandwa 
ngalo isiklabhu. Kugcine kucace ukuthi lehlukana phakathi impela 
iqembu eselinesikhathi eside lindawonye. Eliqhubeka nokuyolanda 
isiklabhu lisongele elamavaka ngokuthi lize lingabonakali 
selizocwebisa amehlo ngosuku lwezoso. Nelamavaka lisonge 
ngokuthi lingalindeli ukuvakashelwa amavaka ejele. 

Laqhubeka-ke iqembu loThemba nokuqedela uhlelo 
lokuyolanda isiklabhu njengoba lalihlele kanjalo. Bafika ubusuku 
obungaliyo. UFayaya wayesewulungise kahle upende obomvu 
nebhulashi lakhona. Isu lalithi bazofika esibayeni sezimvu baqoke 
eyodwa abazoyipenda. Sebobuya ngakusasa bezoyilanda kumnikazi 
zimvu. Nangempela njengoba kwakuhleliwe, akuthathanga 
sikhathi basebeyiqoke maqede bayipenda imvu eyodwa. 
“Niyabona-ke madoda ukuthi kulula kanjani. Ubani-ke nje 
ongathi sintshontshe imvu kabani?” Kusho isigangi esinguFayaya 
senelisekile ngokuphumelela kwesu labo noThemba. Lwase luthe 
gidi novalo nasezimpelesini zabo ezazikade zimathintanyawo. 
“Hhayi Themba, abakuyeke mfan’ omdala. Uhamba wedwa uyazi!” 
Zisho zihleke zize zimbambathane izimambana lezi. 

Ngesokusa ngakusasa, ukusa kwabonwa yibo sebephikelele 



93 
yimfuyo yakhe. 

“Ngiyezwa bafana bami. Pho njengoba izimvu ziyefana njena, 
khona uma kuthiwa ibikhona eyakini lapha beniyoyibona kanjani?” 
Kubuza umnikazi wezimvu. 

“Uma kungase kwenzeke ukuthi ikhona baba, eyakithi 
besingayibona ngokuthi ezakithi zipendwe ngopende obomvu 
emgogodleni. Yilona luphawu ezishaywa lona zonke nje.” Ejahe 
ukubakhulula laba bafana, nokuthi bazidelise, umnikazi wezimvu 
abadedele-ke ukuthi bangene esibayeni bazicingele. Kungapheli 
sikhathi babuye nayo imvu ebomvu emgogodleni. 

“Hawu niyithola lapha esibayeni ngempela bafana?” Kubuza 
yena umnikazi zimvu. “Impela baba, sesibe nenhlahla sayithola 
nansi, nalu nophawu olubomvu ebesiluchazile.” 

Kwakusazothiwani-ke! Yize 
kumninimvu, kwakungasekho nto angayisho. 

“Awu, iyangixaka le ndaba ukuthi yenzeke kanjani ukuthi 
imvu yalena esabelweni ihlangane nezimvu zami? Yinkinga lena. 
Kodwa-ke kulungile bafana ningakhululeka nihambe.” Bavaleliseke 
oThemba uFayaya kanye neqembu labo. 

Kuthi sebenjenganjeya abafana nemvu, akhumbule umlimi 
ukuthi kodwa wenze kabi ngokuthi angabe esalubheka olwakhe 

© Copyright: Publishers 
epulazini lezimanga. Nebala kwathi uma befika epulazini bazethula 
kumnninipulazi njengabantu abalahlekelwe yimvu abasola ukuthi 
kungenzeka ukuthi ihlangane nezimvu zakwamanye amapulazi. 
“Impela baba, asikaze sibuthi quthu ubuthongo siyibheka.” Kuzwele 
kumnikazi wezimvu. Naye uyalwazi lolo lusizi lokulahlekelwa 
umoya wawungavumi 

uphawu kuleya mvu enophawu lwabafana. Ezakhe izimvu 
zinophawu olumhlophe olucashe ngaphansi, esiswini. Athi nje, 
“Impela angibaphuthume laba bafana ngisale sengizidelisa, yize 
izinkomba zikhomba ukuthi eyabo laba bafana le mvu. Nalu 
uphawu lwabo lusobala.” 


Achazachaze-ke ukuthi ufisa ukuzenelisa ngokuthi akasale esebheka 

ukuthi le mvu yabo ayinalo yini uphawu lwezimvu zakhe. 

“Ezami bafana zibhalwe uphawu lwami lapha ngaphansi 
kwesisu. 

Ngicela kesiyibuke ukuthi lena ayinalo yini lolo luphawu!” 

Wathi angasho njalo umnikazi wezimvu, zehla ngokushesha 

izihlathi kubafana. 

Nangempela, wathi uma eyiphakamisa umnumzane lwavela 
lwagqama uphawu lwakhe esiswini semvu. Futhi kubonakala 
ukuthi selunesikhathi lwabhalwa. Uma esebukisisa kubonakale 
ukuthi empeleni uphawu lukapende obomvu olusemgogodleni 
lusha, lusemanzi. Balifunda kanjalo-ke ijele abafana bezoso! 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Umuntu onjani okuthiwa yimambana? (1) 
(b) Lwethulwe kahle udweshu kule nganekwane? Usho ngani? (2) 
(c) Yini eyenzeka ibeyingwijikhwebu kule nganekwane? (2) 
(d) Wayeqinisile yini uThemba uma ethi isiklabhu bazosilanda, 
ethi angeke basintshontshe? (2) 
(e) Yisifundo sini esisifunda kule nganekwane na? (3) 

Umbuzo omude 

Ungaphangi umdaka linganile. Yeyamanisa lesi simo sokukhuluma 
nale nganekwane. Empendulweni yakho veza izibonelo ezefuze 
lokhu okusenganekwaneni okwaziyo. (25) 



Kwelinye izwe kwakukhona umfanyana owayeyintandane kodwa 
ehlonipha. Ngenxa yalokho abantu abaningi babemthanda kakhulu. 
Nasesikoleni babemthanda bonke othisha bakhe. Umsebenzi wakhe 
wayewenza kahle nangokunakekela, ngaleyo ndlela babemelekelela 
kuzo zonke izidingo zakhe zesikole. Ngokuhamba kwesikhathi 
kwagqama ikhono lakhe lokudweba laphaya esikoleni. 
Wayethanda ukudweba izimbali, izihlahla, izilwane kanye 
nabantu. Yonke into ayeyidweba yayiba yinhle, ifane ncamashi 
noqobo lwayo, kusale nje ukuthi nayo iphile. Othisha bakhe babeye 
bamcele ukuthi adwebe imidwebo yokungenela imincintiswano 
phakathi kwezikole ezahlukene. Wayeludla njalo ubhedu kule 
mincintiswano, kangangokuba wayesencintisana nabafundi 
abadala kakhulu kunaye. Nabo aphinde abehlule ngokudweba. 
Ngelinye ilanga esendleleni ephuma esikoleni kwaphenduka 
izulu ngokushesha layidliva kakhulu. Wathi esagijima ebalekela 
Umfana owayengumdwebi 
Umlandi: Kwesukasukela! 
Izethameli: Cosu! 
Umlandi: Umfana owayengumdwebi! 
Izethameli: Sampheka ngogozwana! 

© Copyright: Publishers 
95 

le mvula wazithela phezu kwekhehla elidala elalizama ukushesha 
bantu, nalo lizama ukubalekela le mvula eyayimathonsi abanzi, 
yesabisa nangokwehlisa isangquma. Yathinteka inhliziyo yakhe 
emnene, wama, 


kanjena.” Walibeletha ikhehla wahamba nalo wayolikhoselisa 

endlwaneni yakubo eyayiwugebhezi nje bantu nayo. 

Nangempela kwaba wukungena nje ekhaya izulu ladedela 

esikhulu isangquma lesi, ubukhulu bamatshe aso ayengangenqindi 

yendoda endala. 

“Ewu! Ngiyabonga ndoda yamadoda! Bengingeke ngidabule 
kulesi sangquma.” Labonga ikhehla labantu, liciphiza izinyembezi 
ngenxa yokuthintwa umusa walo mfanyana. Laqaphela nokho 
ukuthi le ndlu yakubo yayingenazo izimpahla eziyisidingo sendlu. 
Kwakukhona amapulangwana nje ayebekwe phezu kwamatshe, 
okuyiwona okwakuhlalwa kuwona. Esikhundleni sesitofu 
kwakubaswa ngembawula. Izimpahlana ezazibukeka zikhathele 
zazigaxwe emgibeni. Nazo kubonakala nje ukuthi zaziwukudla 
kwentuthu. 

Okwathatha iso lekhehla nokho kwakuyimidwebo emihle 
eyayilenga odongeni. Lathi, 

“Ubani odweba le midwebo emihle kanje mfana wami?” Lisho 

lithathekile ikhehla. “Yimina mkhulu.” Kuphendula umfana 

ngamahlonyana. 

“Awu! Wanekhono elihle mzukulu wami. Ubani owakufundisa 

ukudweba kahle kanje?” kubuza ikhehla kubonakala ukuthi 

lithathekile ngempela. 

“Ngafunda ngokuzizamela nje mkhulu. Akekho ngempela 

umuntu engingathi wangifundisa.” Kuchazachaza yena umfana 

ngalawo mahlonyana. 



Ikhehla labonakala licingacinga emgodleni walo ngezandla zalo 
esezaba nedumbe. Labuya nebhulashi elihle lokudweba, kanye 
namabhodlelana kayinki wokudweba amibalabala. Lamnikeza 
umfana lathi, 


Ukusa kwaziwa uyena umfana. Kwathi kusa nje wayedweba 
umdwebo wendlu enhle enongwengwe oluluhlaza cwe egcekeni. 
Phakathi inefenisha yekhethelo. Wathi angayiqeda washo izwi 
lekhehla wathi, “Phila.” Nebala umdwebo waphenduka ngaso leso 
sikhathi wabayindlu enkulu, futhi enhle. 

Lathi lishona elangalelo langa indaba yomfana nebhulashi lakhe 
lemilingo yayisisabalele yonke indawo. Ezinsukwini ezalandela, 
waphuma wayodwebela izalukazi ezimbili ezazingomakhelwane 
bakhe ezazo izindlu. Wayesedwebela nezingane zesikole 
ezazihlubule izingubo ezinhle. Wadweba nebhuloho elaliweza 
izingane ezaziya esikoleni emfuleni omkhulu, owawunezingwenya. 

Lolu dumo lwalo mfanyana lwafinyelela nasenkosini yendawo, 
eyathi uma iluzwa yanomona. Yazimisela ngokumephuca lo 
mfana leli bhulashi lakhe lemilingo. Yakha uzungu nezinceku 
zayo ezamqambela amanga lo mfanyana zathi uyathakatha ngaleli 
bhulashi lakhe. Zathi udwebe isithombe sabantu abathile ababili 
befile, nangempela labo bantu batholakala sebefile. Inkosi yakhipha 



isigwebo sokuthi lo mfana akephucwe lelo bhulashi ngoba kanti 
laliyingozi emphakathini. 


Yathukuthela kabi lapho ibona ukuthi leli bhulashi lalibukisa 
ngayo ngaphambi kwezikhulu namakhosi amanye. Ngokufutheka 
okukhulu yathi, 

“Hambani niyobiza lo mfanyana ongumnikazi waleli bhulashi!” 
Ithetha sakuhleba lapho ibona isiphoxeka phambi kwezikhulu 
zezwe namanye amakhosi. “Sheshani ngingaze nginihlawulise 
kwanina!” Isho ihebeza izikhonzi zayo. 

Walandwa-ke nangempela wafika umfana ongumdwebi. 
Inkosi yamyalela ukuthi adwebe igolide eligcwele ibhakede. 
Nebala, ngokuphazima kweso umfana walidweba igolide maqede 
walinyenyezela amazwi omlingo wathi “Phila.” Nebala igolide 
lagcwala phama ebhakedeni. Yahleka kwavela elomhlathi inkosi. 
Yacaphunela abangani bayo kulo mcebo wegolide, ibaxoshisa. 
Kwehlukanwa-ke uwonkewonke uthokozile. 

Umhobholo wenkosi wayitshela ukuthi iphoqe umfana ukuthi 
ayidwebele intaba yegolide. Isho nokusho ukuthi uma eyidwebile 
iyombuyisela ibhulashi lakhe. Phela yayisicabange yaqeda ukuthi 
uma ingase ithole intaba yegolide, ngeke iphinde ihlupheke 
ngoba isiyodane iyozitapela nje igolide entabeni yayo ilidayise. 
Inomcabango wokutapa igolide, wena owabona kutatshwa ubumba. 



Nangempela umfana wayidweba intaba yegolide maqede 
wanyenyeza lawo mazwi akhe athi, “Phila.” Nangempela yaqhibuka 
intaba yegolide. Yahleka yodwa inkosi! Yasuka ngaso leso sikhathi 
nezinceku zayo isiphethe ifosholo nemiphongolo isiyozitapela 
umtapo wegolide. Bathi bangafinyelela entabeni yegolide, umfana 
wacabanga ngokushesha, wadweba umfulakazi owawuzungeziswe 
intaba yegolide maqede wawufaka obabangibone bezingwenya. 
Wayesesho lawo mazwi omlingo athi, “Phila”! Kwahlokoma 
inhlokomo enkulu yomfula kanye nezingwenya. 


“Yelekelelani bo! Nakhu sidliwa yizingwenya!” 

Umlandi: Cosucosu iyaphela! 

Izethameli: Siyabonga imnandi kakhulu! 

Imibuzo 


Phendula le mibuzo elandelayo: 

(a) Yini ubhedu? (1) 
(b) Kusho ukuthini ukudla ubhedu? (1) 
(c) Ludliwelwani lona lolu bhedu? (1) 
(d) Yini eyisisusa sodweshu kule nganekwane? (2) 
(e) Kuchazani ukuthi ukusa kwaziwa uyena? (2) 
(f) Zibhajwa kweziwudlayo. Chaza lesi saga ugxile 
ekuhambisaneni kwaso nale nganekwane. (3) 

Umbuzo omude 

Umona usuka esweni. Yeyamanisa lesi saga nale nganekwane. (25) 



2.23 Umdobi nenkosazane yasolwandle 
Umlandi: Kwesukasukela! 
Izethameli: Cosu! 
Umlandi: Umdobi nenkosazane yasolwandle! 
Izethameli: Sampheka ngogozwana! 
Ezweni elikude eduze nolwandle kwakuzihlalela umdobi 
owayezihluphekela, ehlala kanye nomfowabo owayeyivila. 
Babehlala endlini eyifukwana nje. Nakuba kwakusakhulunywa 
ukuthi babenayo le ndlwana kwakungenxa yakhe umdobi lowo, 
owayezamile wayakha. Umfowabo womdobi wayengathandi 
kwenza lutho ngaphandle kokuqonela, ephuce umdobi zonke 
izinto zakhe ayezithola ngokuzijulukela. Lo mdobi wayezikhathaza 
ezama ngakho konke okusemandleni ukudoba izinhlanzi ababezidla 
nomfowabo, kuthi ezinye azidayise emakethe yasedolobheni 
elaliseduze. Wayezama ngempela, futhi nabantu bethanda 
ukuthenga izinhlanzi zakhe ngoba zazishibhile kanti naye nje 
wayelungile, nabantu ebaphulela uma bezilahla bezikhalela kuyena. 
Kodwa umfowabo wayengafuni kwakumsiza lapho ekudayiseni. 
Kusengathi angabekelwa ukudla nokuzula nje. 
Kwathi ngelinye ilanga ematasatasa nakho ukudoba wavelelwa 
yisimanga ayengasoze wasikhohlwa empilweni yakhe. Inethi lakhe 
labamba inkosazana yasolwandle. Inkosazana yasolwandle phela 
iba ngumuntu kusuka ekhanda kuye kuyoshaya okhalweni. Kuthi 
uma kusuka okhalweni kuya kwesingezansi ibe yinhlanzi. Wake 
woma nje egqolozele lo mhlola. 
“Muntu wabantu ngicela ungidedele ungibuyisele olwandle. 
Ngethembisa ukuthi ngiyokwenzela noma yini oyicelayo. 
Yisethembiso sami esineqiniso kuwe leso.” Sekuthatha yona 
inkosazanayasolwandleishokumdobiowayeselokhu ekhungathekile 
nje. “Ngikhulule mntanomuntu, ngiyakwethembisa!” Kusho yona 
inkosazana yasolwandle belu. “Okwakho nje ukuthi ungidedele, 
bese ucela noma yini oyifisayo, mina ngiyokwenzela. 
100 

” Nangempela umdobi wayidedela inkosazana yasolwandle 
yatshuza yathi gxumbu emanzini. Yavuka laphaya buqamama, 
yayisimcela ukuthi akasho-ke ukuthi ufunani. 
“Kungabe kungcono kodwa ukuba unginike ithuba lokuyobuza 
kumfowethu ukuthi yini okufanele ngiyicele.” Sekusho umdobi 
ngoba efikelwa umqondo wokuthi umfowabo uyomudla amfele 
uma ecele into eshaya eceleni. 
“Akusho lutho cela noma yini oyifisayo njengamanje, 
usungaphinda uzocela-ke uma senixoxile nomfowenu lowo. 
Mina ngizimisele ngokubonga wena.” Kuthatha yona inkosazana 
yasolwandle. 
“Ngicela ungiphe izindobo namanethi okudoba amasha.” 
Kusho umdobi ngokunqikaza. 
“Yilokho njena kuphela? Sengathi uzifunza esihlathini njena 
mntanomuntu! Ungathi mina ungenzele into enkulu kangaka, 
ungisindise ekufeni?” 
“Ngicela ungiphe nezinhlanzi eziningi-ke ukuze ngiyodayisa 
emakethe kusasa.” Kusho yena belu umdobi ngezwi elihhedlezelayo, 
elinokwesaba. Yaphakamisa isandla sakuvalelisa-ke inkosazana 
yamanzi yanyamalala kanjalo. Wasala enkemile isikhathi impela 
njena umdobi. Kwathi emva kwesikhathi esebona sengathi 
ulinde udwadwa, waqoqa amasakana akhe eselungela ukuhamba. 
Wethuka woma lapho esebona eduze kwamasakana akhe asegugile 
kanye nenethi lakhe lokudoba nalo eselizigugele sekukleliswe kahle 
izindobo kanye namanethi amasha. Eduze nalokhu kwakukhona 
amasaka ayechichima yizinhlanzi zekhethelo. 
Wakuqiqinga-ke lokhu ephikelele ekhaya, wafika wayizeka-
ke le ndaba yenkosazana yasolwandle kumfowabo. Esikhundleni 
sokubongela umfowabo ngenhlahla engaka emvelele, umfowabo 
womdobi wavele wambona ubulima wamthethisa, wathi, 
“Kodwa usho ukuthi wukuphela kwento obungayicela lena 
phakathi kwazo zonke izinto ezikhona phansi komthunzi welanga?” 
101 

© Copyright: Publishers 
Wanxothoza bantu umdobi. 
“Kusasa ubovuka uphindele lapha obone khona leyo nkosazana 
yakho yasolwandle uyocela imali. Kufuneka imali lapha emhlabeni, 
hhayi izinhlanzi namanethi!” 
Nangempela wavuka ngesokusa umdobi waphikelela khona 
endaweni abonane khona nenkosazana yasolwandle. 
“Ngemva kwesikhashana efikile khona yaqhamuka inkosazana 
yasolwandle. “Uzocelani namuhla mngani wami?” Kubuza yona 
inkosazana lena. 
“Umfowethu uthena angizocela umcebo wemali eningi.” 
Sekuphendula yena umdobi. 
“Kulungile mngani wami, phindela ekhaya. Uyofika khona 
sengisilungisile leso sicelo.” Nangempela umdobi wathi eqhamuka 
nje wahlangana naye umfowabo ejabule kuqhilika izihlathi. “Ufikile 
umcebo wami engiwucelile mfowethu. Nawuya laphaya ugcwele 
indlu!” Nangempela umdobi wayifica imali igcwele izindishi 
zokugezela eziyisihlanu. Zajabula zadela zombili izelamani. 
Ngakusasa umdobi wavuswa umfowabo. Umfowabo wathi, 
“Mfowethu vuka bo. Ngifuna uhambe uyocela ukuthi le 
nkosazana yakho isakhele indlu enkulu efanele inkosi, isigodlo 
uqobo lwaso.” Washaywa amahloni ngokuzwa lokhu umdobi. 
Ngokwakhe wayebona wanele lo mcebo ababewuthole ngayizolo. 
Wathi, 
102 

“Kodwa mfowethu uthi akungcono ukuthi uma sifuna 
ukwakha indlu enkulukazi, sisebenzise yona le mali esiphiwe yona 
izolo?” Kugwajaza umdobi. 
“Chabo bo! Yenza njengoba ngisho mfowethu. Angithi uwena 
oshilo ukuthi inkosazana yasolwandle lena ikugunyaze ukuthi 
ucele noma yini oyidingayo!” Enqena ukuphendulana nomfowabo, 
umdobi wavuma ukuya ukuyocela isigodlo enkosazaneni 
yasolwandle. 
Waqonda khona futhi endaweni leyo ababebonanela khona 
nenkosazana yasolwandle. Kwathi emuva kwesikhashana, yathi 
memfu inkosazana yasolwandle. Yathi, “Sawubona mngani 
wami. Uthena woza uzocelani namuhla umfowenu na?” Kubuza 
inkosazana yasolwandle. 
“Ewu nkosazana, umfowethu ungithume ukuthi ngizocela 
usakhele udedangendlale wendlu efanele ukuhlala kuyo inkosi. 
Isigodlo uqobo lwaso.” Kuphendula umdobi ngamahlonyana. 
“Hamba uye ekhaya. Lokho okucelwa umfowenu uyokuthola 
phambili!” 
Nangempela umdobi wathi eqhamuka le kude, wakhangwa 
wubukhazikhazi bendlu enkulukazi. Nangempela sase sifezekile 
isicelo sikamfowabo. Kwathi nalapho esefika kuyona le ndlu 
kwacaca ukuthi umfowabo usemkhulu impela ngokwesikhundla. 
Kwase kukhona nomakhelwane babo abasebemkhulekela, 
eseyinkosi ngempela. Sekukhona nokumbukela phansi yena 
umdobi. Kubekunguyena umdobi njalo olethe bonke lobu 
bukhazikhazi. Nokho umdobi engenandaba nethika eliphethe 
umfowabo, wathalalisa waziqhubekela nomsebenzi wakhe 
wokulungisa izinhlanzi owayezovuka ayozidayisa ngakusasa. 
Umfowabo wezwakala esethi, 
“Sebenza usheshise mfowethu ngoba kusasa ngifuna uvuke 
uyobonana nenkosazana yasolwandle futhi!” Kusho umfowabo 
kamdobi ngokumkhakhabisa. 
103 

Ngakusasa umdobi waphinde wavuswa uyena umfowabo 
oseyinkosi manje. Ethi, 
“Vuka mfowethu uyocela enkosazaneni yasolwandle ukuthi 
ngifuna itshele ilanga nenyanga nazo zonke izinkanyezi zomkhathi 
kungikhothamele, ngibe yinkosi yakho konke!” Kusho umfowabo 
kamdobi ngamazwi asehlaba asencishelwe wukucela. 
“Ewu! Mfowethu ngibona sengathi sekukhona ukwedlula-
ke manje ngokucela. Ngizoyiqala ngiyithini nje kodwa leyo nto 
oyishoyo mfowethu?” Kuzincengela umdobi. 
“Uzoyitshela njengoba ngisho nje inkosazana yasolwandle. 
Angithi iphila nje, uwena owayisindisa ekufeni sekuyigqolozele 
ezinhlamvini zamehlo? Hamba nje uyitshele, uma ingezwa 
uyikhumbuze ukuthi iphila nje kungenxa yakho!” Njengasemihleni, 
waphuma umdobi, walibangisa khona kwesenkosazana 
yasolwandle, kodwa ehamba ngomzimba ophansi kakhulu ngaleli 
langa. 
“Ukuthumeni namuhla umfowenu mngani wami?” Sekubuza 
yona inkosazana yasolwandle, eyayibukeka ingenasineke namusa 
namuhla. Ekubona lokhu umdobi wazizwa esenkwankwaza njena. 
“Ehh nkosazana, angazi ukuthi ngiqale ngithini.” Kushwashwatha 
umdobi. 
“Cha, ungesabi, yisho njengoba eshilo njena umfowenu. 
Ungesabi.” Nangempela umdobi wasibeka-ke isicelo sikamfowabo 
sokufuna ukukhothanyelwa yilanga, yinyanga nayizinkanyezi. 
“Ngiyakuzwa mngani wami. Hamba uphindele ekhaya ufike 
uqoqe zonke izimpahla zakho. Uma usuziqoqile ubuye uze lapha. 
Mina ngizokunikeza indawo entsha lapho osuzohlala khona.” 
Nangempela umdobi wenza njalo. Wafike waqoqa onke amasakana 
akhe wavalelisa wahamba, wathi esahambe ibangana nje, umuzi 
wavele waphenduka wangamafuku owawuvele wawuyiwo kuqala. 
Kwamphatha kabi lokhu umdobi. Kodwa-ke lapho kungekho lutho 
ayesengalwenza. Wahamba waqonda olwandle, ngasendaweni 
104 

yenkosazana yasolwandle. Wathi eqhamuka nje wazithela kwenhle 
indlu lena, eyakhiwe eduze kwalapho ayehlala ebonana khona 
nenkosazana yasolwandle. 
Umlandi: Cosucosu iyaphela! 
Izethameli: Siyabonga imnandi kakhulu! 

Imibuzo 

Phendula le mibuzo elandelayo: 
(a) Kuchazani ukuzifunza esihlathini? (1) 
(b) Wena wawungacelani uma kuwuwena onikwe ithuba 
lokucela? (2) 
(c) Yini eyenza ukuthi kushabalale konke okwase kucelwe 
wumfowabo kamdobi? (2) 
(d) Wawungenza njani wena uyinkosazana yasolwandle uma 
utholana nomuntu owayecela njengomfowabo kamdobi? (2) 
(e) Yisifundo sini esisithola kule nganekwane? (3) 

Umbuzo omude 

Umuntu uthi ungamnika isandla, kuyasa usefuna ingalo yonke. 
Phawula ngalesi saga ususela kule nganekwane. Empendulweni 
yakho unikeze nezibonelo zakho. (25) 
105 



2.24 Isiteleka sezitho zomzimba 
Umlandi: Kwesukasukela! 
Izethameli: Cosu! 
Umlandi: Isiteleka sezitho zomzimba! 
Izethameli: Sampheka ngogozwana! 
Ngelinye ilanga izitho zomzimba zavukwa ukushinga zavumelana 
ngokuthi isisu siziqhuba ngamadolo. 
“Ngisho ngabe kusiniswa amahleza bakwethu, kuwukusedelela 
njena nokusiqhuba ngamadolo lokhu okwenziwa yisisu. 
Akusebuvila lokhu sekwehlula ukwenza. Mina ngisebenza kanzima 
kabi imihla namalanga lapha, ngilungisa ukudla, ngikupheka, 
ngiphake ngikusondeze emlonyeni, bese kuba khona inkamisa 
ngithele njena! Hhayi! Ngiyenqaba manje! Kwanele!” Kusho 
izandla. 
“Lisho uliphinde lelo wethu, le nto eyenziwa yilona 
iwukuchwensa okuphindiwe! Mina njena ngemukela ukudla 
okusondezwa kimina yizandla ngikunambithe ukuthi 
kunambitheka kahle yini futhi kuvuthiwe yini ukuthi kuye kuyena. 
Uma kulungile ngitshele amazinyo akugaye, kucoyiseke kahle 
ukuze kufike kuyena sekulunge kahle. Ngisuke lapho ngitshele 
umphimbo ukuthi ukwedlulisele kuye. Wenzani njalo yena ngaleso 
sikhathi? Lutho! Kuphela ubuthisile nje! Hhayi, kwanele bakithi!” 
Kusho umlomo ngokukhulu ukucasuka lokhu! 
“Hhayi bo! Namgudla! Mina-ke ngoba angimesabi ngizomtshela 
kwezikabhoqo njena, ngoba uma silokhu sigwegwesa akezukuzwa. 
Bakwethu! Thina sikhathele yilobu buvila besisu manjena! Wena 
sisu uyisihlakaniphi. Ungumathanda ukwenzelwa! Buka nje sewaze 
wamapaklazana, uhleze ubuthisile njena! Uyinkamisangithele 
uqobo lwayo! Mina nje sengikhathele ukuthwalana nawe ngidabule 
amazwe ungisinda, ngingazi nokuthi wena usuke uyaphi. Hhayi, 
106 

© Copyright: Publishers 
bakwethu! Mina ngithi akwenzeke okuthile, kufe okufayo!” 
Kuthetha izinyawo nazo ngenkulu intukuthelo nonya. 
Kwaqala amehlo nawo athi, 
“Nami bakwethu sengithi angingasali! Mina-ke uyaziwa owami 
umsebenzi. Yimina engibona ngikhethe yonke inhlobo yokudla. 
Yimina engibona indlela, imina engibona ingozi kuqala. Yimi lona 
engibona ukusa kosuku. Yimina engibona ukuhlwa kuqala. Yimina 
nje engikhombisa izandla ukuthi zithatheni ziyekeni. Ngempela 
senzani isisu?” Athathe namakhala athi, 
107 

“Mina bakwethu ngisebenza mihla le laphuma. Yimi engihogela 
ukudla, yimina engizwa nokushayo. Yimi lo engihogela umlilo. 
Yimi engihogela okubolile, yimi nje kwezokuhogela. 
Kwacacela nengane encane ukuthi unkatho luyasidla isisu. 
Naso savele sabindwa yisidwa. Sasizothini phela ngoba kwakucaca 
ukuthi zilima kuso, kodwa imbewu singayiphethe! Kwagcina 
kwavunyelwana-ke, 
“Bakwethu! Mina ngiphakamisa ukuthi akeyime yonke 
imisebenzi esiyenzayo yokunonophalisana nalo vilavoco!” 
Kumemeza umlomo. 
Kwezwakala inhlokomo enkulu zonke izitho zithi, 
“Elethu! Elethu! Phansi ngovilavoco oyisisu phansi!” 
Nangempela sase sithathiwe-ke isinqumo sokujezisa isisu. Waqala 
nomshikashika wokuqhinqa. 
Izandla zazimisela ngokuthi azizukwenza malungiselelo 
okudla. Amehlo athi awanandaba nezicolicoli zokudla, kwazithelo 
kwamanzi kwasani okunezicolicoli zokudla, kwazithelo kwamanzi 
kwasani okuya ngasemlonyeni akubonayo. Nomlomo wathi 
awufune kufaka lutho njena olungukudla. Nomphimbo wama 
ngomumo wathi sophinde ugwinye lutho njena, ngisho namathe 
ngoba nawo ehla aphikelele khona esiswini. Izinyawo nazo 
zabuthisa ndawonye zathi azithwali sisu lapha, azazi ukuthi sisuke 
sithwalwa siyiswaphi, singenzi lutho kakade njena. 
Saqala ngomkhulu umfutho lesi siteleka sezitho zomzimba. 
Kuyileso naleso sitho somzimba sizimisele ngokuthi sibonise ezinye 
izitho ukuthi sizimisele kangakanani ngalesi siteleka. Amakhala 
ayenele engahogela umpe lokudla, achize, ashaye sengathi ahogele 
into enyanyekayo. Kwathula kwathi du! Kwezwakala sona isisu 
sikhala kuzwakala ukuthi sekukhala izikelemu zodwa njena. 
Zahleka zodwa izitho zomzimba. Zasho zathi, 
108 

“Nakho-ke, ibambe ngakho!” 
Kakudlulanga zinsuku zingakanani, kwaqala kwezwela. 
Kwaqala yona imilenze yaxega. Yathi iyasukuma kwasengathi 
ikhunyuliwe endaweni yayo efanelekile. Kwalandela izingalo. 
Zathi zithatha noma yini nje, ivele iphunyuke isakazeke phansi. 
Kwalandela amehlo, aphenduka ayizigobhe. Kwasho kwacaca 
ukuthi konakele manje! Kwacaca ukuthi kufanele kuthathwe 
isinyathelo esiphuthumayo sokulungisa le nkinga. 
Kwaqala zona izingalo zathi, 
“Awuhlangane umhlathi owazanayo bakwethu! Sengathi 
kuthatheke ngamawala! Sengathi isikhuni sibuya nomkhwezeli 
manje!” 
“Impela nami besengeswele ukuthi ubani ongasisombululela 
le nkatha yenkangala bakwethu. Kade ngibuka nina zingalo 
nemilenze nje seniwumfanekiso walokho enaniyikho ngaphambi 
kwalesi siteleka sethu. Naso isisu sihwabhekile, kodwa okuyibona 
belimele kakhulu yithina, kunalona esimtelekele! Yobe bakwethu, 
ayingangathi!” 
Umlomo nawo owawusuwuthuqasana wathatha wathi, 
“Impela bakwethu, sengathi isikhuni sesibuya nomkhwezeli lapha! 
Kwakungangikhanyeli mina ukuthi isimo sizokhwabuka sibuye 
ngathi kanjena. Asisimise isiteleka sibuyele ekulungiseni ukudla, 
siphakele isisu njengasemihleni.” Amakhala wona ayeselokhu 
echize ukotshi njena, engasathi vu! 
Nangempela sathathwa ngokushesha isinqumo sokuthi 
akubuyelwe esimeni sokuphakela isisu sidle, ngoba nakhu kanti 
zibhocobala zonke izitho uma sona singasaphakelwa. Ngakusasa 
waqala umzimba waswabuluka, wabuyela esimeni sawo. 
Umlandi: Cosucosu iyaphela! 
Izethameli: Siyabonga imnandi kakhulu! 
109 

Imibuzo 

Phendula le mibuzo elandelayo: 
(a) Yini inkamisangithele? (1) 
(b) Yinto enjani ewumshikashika? (2) 
(c) Xoxa kabanzi ngesizinda sale nganekwane. (2) 
(d) Singasho kugcwale umlomo yini ukuthi isikhuni sabuya 
nomkhwezeli kule nganekwane? Chaza. (2) 
(e) Ikhona inhlese yomona kule nganekwane. Chaza. (2) 
(f) Sethulwe kahle yini isingeniso sale nganekwane? (1) 

Umbuzo omude 

Imibuso iyavukelana lapha phandle. Phawula ngesifundo 
sokuvukelana kwemibuso nemindeni esisithola kule nganekwane. (25) 
110 

2.25 Umfana owayedudwa ngunina 
Umlandi: Kwesukasukela! 
Izethameli: Cosu! 
Umlandi: Umfana owayedudwa ngunina! 
Izethameli: Sampheka ngogozwana! 
Lo mfana wayenguzinyobulala kwabo kodwa ekhula njengabo 
bonke abafana abangontanga yakhe. Wayedlala, eganga 
njengontanga yakhe, kodwa kwaze kwaqala ukunakeka into ethile 
eyayimehlusa kwabanye. Kwakuthi uma egange emizini yabantu 
nontangayabo maqede bajeziswa bonke ngokulinganayo, kube 
lowo omjezisile uyinyathele inyoka emsileni! Useyofingqa izikhethi 
nezingubo unina aqonde ngqo, kulowo muzi afike athethe, 
aqanganise, aqhumise nenhlamba ashiye angalazi, kube njeya. 
Kwase kuyinjwayezi nje ukuthi kuzwakale unina walo mfana ethi, 
“Hheyi umuntu akozala eyakhe ingane, ashaye yona! Mina 
le ngane angiyizalelanga ukuthi ihambe ixhashazwa yibo bonke 
onaphu balapha endaweni!” 
Kancane, kancane, lokhu kuthetha kukanina kwaya ngokuya 
kungena emqondweni womfana. Kwakuthi kungabakhona 
ukususana okuncane nje nontangayakhe azwakale esethi, 
“Musa ukungisukela wena njalo, ngizokuceba kumama!” 
Khona kwathi emuva kokushona kukayise womfana kwedlulela 
lokhu kuthetha nokuqanganisa. Wayezwakala ememeza ethi, 
“Angifuni nje kudlalwe ngomfana wami ngoba esafelwa nguyise! 
Nami ngafelwa yindoda, angizwani nje nombhedo womunye 
umuntu!” Lapho-ke kwakuvele kukhanyele noma ngubani ukuthi 
akekho ongathinta lo mfana. 
Nasesikoleni kothisha kwacaca ukuthi kufanele bagawule 
babheke uma bejezisa umfana lona. Kwakuthi kungazelele muntu, 
angene nezicabha unina! Angene esehayiza ubala ekhala ngokuthi, 
“Kwafunwani kimina nasenganeni yami, nokwenza inguzinyo 
111 

© Copyright: Publishers 
bulala! Bangifunani laba bafazana balapha esikoleni? Behlulwa 
ukufundisa, balokhu benakashelene nengane yami!” Ekwenza 
lokhu ngaphandle kokuzikhathaza ngokuphenyisisa ukuthi 
konakale kusukaphi kwabhekaphi. Isenzo sikanina sawushayelela 
wagxila kumfana umqondo wokuthi angeke athintwe muntu 
yena ngoba ukhona unina! Kungena lo mqondo nje kumfana, 
lalibonakala liya ngokuya lincipha izinga lokuzimisela emsebenzini 
wesikole nenhlonipho imphelela kwasampela nje! 
Kwathi khona esetotobe wayofika emazingeni athe thuthu, 
into ayesegqame ngayo ngukuba yisicukuthwane sesikole nje 
kuphela. Uma kufuneka umfundi ogqoka izicathulo eziphambili, 
kwakunguye. Ogqoka ibhulukwe eledlula amabhulukwe agqokwa 
othisha kwakunguye. Othisha ababeneshwa lokumkhuza bamfake 
endleleni njengazo zonke izingane, ngenxa yokungayazi ekanina, 
babetshelwatshelwa nje ngunina ukuthi, “Niyini nina ningakwazi 
nakugqoka njena? Ninomona ngengane yami! Mina angikhulumi 
nezimfibinga!” 
Akuthathanga sikhathi kwakhanya ukuthi kwasikole leso 
sekuwukuchitha isikhathi njena. Akaxoshwanga wumuntu nakhona 
belu. Wavele waziyekela nje wazihlalela phansi. Kwathi noma 
kumenyelisa unina lokhu kodwa wafela phakathi. Akuqondakali 
112 

kodwa nakho ukwenyela kwakhe ukuthi kwakuqutshulwa yini. 
Abanye bangakubuka ngokuthi wayedunyazwa ukuthi lesi senzo 
somfana sasimnciphisela abantu ayezobaklolodela. Abanye 
bathi sasesiveza obala imfundiso yakhe. Ukuziyekela isikole 
kwakungundabuzekwayo! 
Waqala wabonakala esesemshungwini wezigilamkhuba. 
Uma kubatshazwa abafana abagingqa idayisi, nelakhe igama 
lingasali. Uma kuhletshezwa ngamagama abafana abadla 
umthunzi wezinkukhu, naye abalwe. Kwahamba kwahamba, 
kwezwakala ukuthi usephambili nasekubanjweni kwenkunzi 
okwasekuvimbezela ngoLwezihlanu. Abhoke njalo unina uma 
ethuka ezwa amanye amakhosikazi engqumuza lezi zindaba, 
“Sewake wambona yini weMaSibanibani, noma uzwa inzwabethi 
yovovoliyakhipha bendawo? Wake wambona?” Ukubanjwa 
kwenkunzi kwaholela ekutholweni kwezidumbu zezakhamizi 
zidindilizile emphakathini. Nalapho iminwe yamkhomba. 
Ukungqumuza komphakathi kwaholela ekuthini 
amashoshozela omphakathi agcine esethatha isinqumo esithi, 
“Ngeke phela sizofa siphele sibhekile, khona okufanele sikwenze. 
Kungenjalo sizobhubha!” Amalungu omphakathi aphuma 
uphumo abazingela laba bafana, abatitinya maqede abaqhuba 
abayisa emaphoyiseni. Bakhalelwa ngamasongo kasiGonyela, 
okwathi uma sukuphenyisiswa kwavela amacala amaningi ayesho 
ukubagojela bonke. Nokho, iningi labangani bakhe baphuma 
naye iqhubu, bakhomba yena ukuthi kwakunguye ubhongoza 
wamacala. 
Ngenxa yokuthi izwe kwakuseyileliya lakudala, isigwebo 
kwaba ngesentambo. Kwasa ngokunye kumfana nakunina. 
Phela kwakungasasiniswa mahleza lapha. Kungekho ukuthi 
uzowaqala ngaphi amajaji awapiklele njengenjwayezi ayeyiqhuba 
emphakathini ngisho nasesikoleni. Isinqumo sasesiphume 
siphumile. Intambo! 
113 

Imibuzo 

Phendula le mibuzo elandelayo: 
(a) Ngonjani umuntu okuthiwa unguzinyobulala? (2) 
(b) Abantu abanjani ababizwa ngomshungu? (2) 
(c) Yini amasongo kasiGonyela? Awakhe ngani lo siGonyela? (2) 
(d) Yisifundo sini esisifunda kule nganekwane? (2) 
(e) Iphetheke kanjani le nganekwane? (2) 

Umbuzo omude 

Ugotshwa usemanzi, uthi ungoma wephuke uphoqoke. Yenanela 
lesi simo sokukhuluma ngokubhekisa enganekwaneni. (25) 

Ngosuku lokuyonqunywa kwakhe umfana, kwakukhona 
izinkumbi zabantu zizobona isiphetho somuntu owayewuhlalise 
lubhojozi. Nonina wayekhona, eyizichitshana yizinyembezi. 
Izinyembezi ezazingemkhulule umfana entanjeni. Wacela 
ithutshana kulabo ababemqhuba, 
“Makhosi ami, ngicela ithutshana nje lokuvalelisa kumama 
njengoba sengimbona okokugcina ngci, njena.” Nangempela 
bamkhulula bamdonsa ngendlebe ukuthi akashaye ngezimfuphi-
ke nokho. Nangempela umfana wenza njengoba wayelayiwe. 
Wasondela kunina, wacela ukumhlebela amazwi asemqoka, wathi, 
“Sondela mama ngikuphathise la mazwi okugcina okuvalelisa,” 
esho enyenyeza. Ekusondeleni kwakhe unina, umfana 
wahlala ngamazinyo ngesikhulu isankahlu endlebeni kanina, 
wayijuqula wayilahla phansi. Ubuhlungu bokushiywa yindodana 
enguzinyobulala, balakanyana nobuhlungu bokujuqulwa indlebe 
kunina. 
Umlandi: Cosucosu iyaphela! 
Izethameli: Siyabonga imnandi kakhulu! 
114 

115 
INGXENYE YESI-3 
IZIBONGO 
3. ZIYINI IZIBONGO 
Izibongo zejwayelekile kakhulu phakathi kwezizwe ezinsundu 
zakuleli lomzansi Afrika. 
Kulolu hlobo lobuciko bomlomo kusuke kubongwa amakhosi, 
abaholi, njengezinduna kanye namaqhawe ngalokho abasuke 
behlabene ngakho. Izibongo ziyincwadi kaZulu. Phela uZulu 
wayengenalo ulwazi lokuloba, izigigaba ezibalulekile zazibekiswa 
ekhanda. Kulula-ke ukuzikhumbula uma zibekiswa njengezibongo. 
Ekubuseni kwamakhosi bekuba nezigigaba ezithile ezenzekayo. 
Lezi zigigaba imbongi iziqokelele ndawonye ezibongweni. Ezinye 
izibongo sithola izigigaba ezenzeka mhlawumbe nenkosi leyo 
ingakazalwa. Uma sesizibhekisisa lezi zibongo sithola ukuthi 
ziyincwadi yempilo yenkosi leyo. Zisilandisa ngokubusa kwayo, 
zisitshela ngamabutho ayo, zisitshela ngemizi yayo, zisitshele 
nangezitha, ngezimpi nezinkundla zezimpi lapho yahlabana khona. 
Incwadi efundwayo izwakala kahle lapho ibhalwe ngolimi 
oluzwakalayo. Yingakho kwenziwe umzamo wokuyichaza le ncwadi 
ukuze siwuthole kahle umbiko wayo, sizithole kahle izindaba zayo. 
UMQONDO OSOBALA 
Lona umqondo osobala ezibongweni ongadinge kujula ukuze 
uwuqonde. 
Izibongo zika Collins Chabane 
Mhambi wendlela elukhuni 
Mahlomehlathini onjengohlanya, 
IFANAMSINDO 
Lokhu ukuphinda imisindo efanayo emagameni athile emgqeni, 
ukuze kunike ubumtoti kulowo olalele kuhaywa inkondlo. 
Izibongo zeNgonyama uDingiswayo 
Uzinto zakhe zomuka namanzi 

116 
IMPINDWA 
Lapha kubhekwa ingxenye yenkondlo ephindaphindwayo. 
Kungaba umugqa owodwa noma ngaphezulu. Kuvame ukuba 
ekugcineni kwesigaba noma phakathi kwezigaba. 
Izibongo zengonyama uShaka 
UMjokwane kaNdaba, 
Usalakutshelwa, usalakunyenyezelwa, 
USishaka kasishayeki. 
UNodumehlezi kaMenzi, 
Igawu bazawuliluma 
Bazawuliphimisa 
Bakhumbul’amagawu abebesi. 
UMjokwane kaNdaba. 
Ilembe eleq’amanye 
Amalembe ngokukhalipha. 
IFUZAMSINDO 
Lokhu kusho ukwakha amagama ngemisindo ukuze kuthi lapho 
uwalalele ukhumbule umsindo lowo. Lokhu kwenzeka kakhulu 
uma kusetshenziswa izenzukuthi enkondlweni. 
Izibongo zikaQhwasha 
Nonya lwakho lubi, 
Awuhleki awuthi nsi, 
IMVUMELWANO 
Lapha kusuke kuphindwa ingxenye yegama noma imisindo ethile 
ekuqaleni noma ekugcineni kwemigqa esigabeni senkondlo. 
Lokhu kuphindwa kwemisindo okusemagameni okugcina omusho 
kuthiwa imvumelwano-sigcino. 
Izibongo zikaBhambatha kaMancinza Zondi 
Umdludl’odl’izinkomo zikaVoyizana eMgungundlovu 
Umagaduzel’owabonel’empunzini 

117 
Uhlelo lwemvumelwano 
Lapha kuvezwa indlela imvumelwano emvela ngayo. Umsindo 
noma igama ekugcineni komugqa wokuqala inikwa u-(a) kusho 
ukuthi imigqa kule mvumelwano-sigcino ibukeka kanje (b), (c) 
njll. 
Izibongo zenkosi uPhunga 
UPhunga waseBulawini 
IMfundama kaNtombela 
Ephume ezizibeni zeMpembeni 
Yasibekela izintaba. 
ISIGQI 
Lapha kushiwo umgqumo olethwa ukuhleleka kwamagama, ubude 
nobufishane bemigqa, imisindo nezimpawu. 
Izibongo zeNgonyama uShaka 
Oth’esadla ezinye wadl’ezinye 
Wath’esadl’ezinye wadl’ezinye 
Oth’esadl’ezinye wadl’ezinye 
Wath’esadl’ezinye wadl’ezinye 
Bayethe! Hlanga lwamakhosi! 
IMIZWA 
Yilokhu okusuke kuthinte imbongi kwayiholela ekutheni ibhale 
inkondlo (umoya wenkondlo). Kungaba wumuzwa wokujabula, 
ukuncoma, ukugxeka kanye nokukhathazeka. 
INDIKIMBA 
Indikimba yenkondlo yilokho inkondlo ekhuluma ngakho. 
Imvamisa imbongi ayiyichazi ngokusobala indikimba eloba ngayo, 
kepha sizizwela thina uma sifunda inkondlo leyo. 
UShaka lapha kuvezwa indlela ayehlasela ngayo. 
Izibongo zeNgonyama uShaka 
UShaka ngiyesaba ukuthi nguShaka, 

118 
UShaka kwakuyiNkosi yaseMashobeni. 
Umlilo wothathe kaMjokwane, 
Umlilo othathe ubuhanguhangu 
Oshise izikhova eziseDlebe 
Kwaze kwasha neziseMabedlana. 
IZIFENGQO 
UMQONDO OJULILE 
Lona umqondo wezibongo ocashile ngenxa yokuthi kusuke 
kusetshenziswe izifengqo ezakha imifanekiso-mqondo. 
Izibongo zengonyama uDingane 
UVemvane lukaPhunga noMageba, 
UVemvan’olumabal’azibhadu 
ISIQHATHANISO 
Iseqhathaniso sisebenzisa amagama noma imiqondo emibili 
eqophisanayo, ngenhloso yokugcizelela ukuphikisana kwawo. 
Izibongo zika Nomsa Dube 
Nhliziyende, 
Nhliziyayikho! 
ISIHLONIPHO 
Lena yindlela yokwethula into esabekayo noma ebuhlungu 
ngamazwi athambile nahloniphayo. 
Izibongo zeNgonyama uMpande 
IZulu elidume phezulu kwaMaqongq’omabili 
IHABA 
Lena yindlela yokuchaza into ngamazwi ayenza izwakale inkulu 
kakhulu kunalokho eyikho ngempela. 
Izibongo zeNgonyama uShaka 
Inkom’ekhal’eMthonjaneni 
Izizwe zonke ziyizwile ukulila, 

119 
ISINGATHEKISO 
Lapha kuqhathaniswa izinto ezimbili ezingafani ngokuphelele into 
ibizwa ngegama lalokho efaniswa nakho. 
Izibongo zeNgonyama uShaka 
UNodumehlezi kaMenzi, 
Ilembe eleq’amanye 
Amalembe ngokukhalipha. 
UKWENZASAMUNTU 
Lapha sithola into engaphili inikwa izimpawu zomuntu ophilayo. 
Izibongo zeNgonyama uDingana 
Obuz’amanz’eMbozamo andukuwela 
Amanz’eMbozam’osal’ababaza 
INDIDA 
Lapha kusetshenziswa igama elinemiqondo emibili lilinye. 
Izibongo zikaMkabayi kaJama 
Olubamb’abantu lwabenela 
Ngoba lubabambe banyamalala. 
UMBHINQO 
Lapha kusetshenziswa amazwi asho okuthile kusetshenziselwa 
ukugxeka noma ukwenza inhlekisa leyo nto imbongi ekhuluma 
ngayo. 
Izibongo zika Bhambatha kaMancinza Zondi 
Usephulamith’iphekwe endlini kwabo kwaMaPhakade 
Umdludl’odl’izinkomo zikaVoyizana eMgungundlovu, 
Umagaduzel’owabonel’empunzini. 
ISIFANISO 
Nalapha kuqhathaniswa izinto ezimbili ezingafani ngokuphelele 
kodwa nokho kube kukhona okuthile okutholakalayo kuzo 
zombili. Kusetshenziswa izakhi njengalezi: njenga- okwe- nganga- 
kuna- kuhle kwa- njalonjalo. 

120 
Izibongo zeNgonyama uDingiswayo 
UMaf’avuke njengedangabane, 
USombangeya kaNdaba, 
UPHAWU 
Lapha imbongi isethulela imifanekiso ethile okuthi uma siyihlolisisa 
sithole ukuthi kukhona umqondo omunye ewumele. 
Izibongo zikaJoseph Shabalala 
Ngenkathi ungithi njo emehlweni 
Ngangithi ukhiye wothando 
Ngawuphonsa ekujuleni kolwandle 
Lapho ungeyuphinde utholwe muntu khona 
ISIFENYISO 
Lesi yisifenqo esisebenza ngokuphikisana nehaba. Inhloso 
yesifenyiso kungaba wukugcizelela noma ukuhlekisa lokho 
okukhulunywa ngakho. 
Izibongo zenkosi uSigananda kaZokufa Shezi 
Usifutshana sengane yasebuphukuphukwini 
Uzilima zikaZokufa abathi zisemuva kanti ziphambili 
IZIMPAWU ZESAKHIWO SANGAPHAKATHI 
Enjambamenti 
Uma umugqa wenkondlo udlulela emgqeni olandelayo 
lokho kubizwa ngokuthi yinjambamenti. Lokhu kubonakala 
ngokusebenzisa izimpawu zokuloba. 
Izibongo zengonyama uDingiswayo 
Uzinto zakhe zomuka namanzi, 
Izulu lidume futhi Gwabi kaNdaba, 
Indlukula zamaNtungwa zimukile. 
Imigqa 
Imigqa iyona eyakha izindima zenkondlo. Ekupheleni komugqa 
kuvamise ukuba nophawu olunjengekhefu, umbuzi, ukubabaza 

121 
noma ungqi. Uma umugqa ugcina ngekhefu noma ungqi kuthiwa 
uvulekile. Kwesinye isikhathi imbongi isebenzisa imvumelwano 
nesigqi kanye nenombolo yezinhlamvu kulowo mugqa. 
Izibongo zika Joseph Mshengu Shabalala 
Nkunz’emyama 
YaMambaz’amnyama 
Ngqophamlando wakithi kwaMalandela 
Ethabise umoya kaMandela 
Naye wakuchoma uphaphe lwegwalagwala 
Ethi ayazalwa amaqhawe kwelakithi. 
Izindima/izitanza 
Inkondlo yakhiwa ngemigqa eyakha izindima noma izitanza 
ezizimele ngokwazo futhi ezinomqondo ozimele kodwa oncike 
esihlokweni senkondlo. 
Izibongo zenkosi uPhunga 
Ilanga eliphume endlebeni yeNdlovu 
Inhlalazikweni yakithi kwaNobamba 
IZilokazana zikaNozidiya 
Ezeza eMbambangwe zibelethene 
Ukusa kwadabuka. 
Amagama 
Lapha kukhulunywa ngekhono lokukhetha nokusebenzisa 
amagama anobunkondlo okuyiwona enza kuthiwe lowo mbhalo 
uyinkondlo. 
Lokhu singathola kulo lonke uhlobo lwenkondlo etholakala kule 
ncwadi. 
Yaminz’iNdlovu! 
Ulibinda Zul’eliphezulu! 
Ulibinda Ngonyama! 
Ulibinda Silo! 
Ulibinda Ndlovenkulu! 

122 
EZEZINGONYAMA 
3.1 Izibongo zeNgonyama uShaka 
Inyosi: uMxhamama kaSoshaya Sibisi 
UDlungwane kaNdaba! 
UDlungwane woMbelebele, 
Odlung’emanxulumeni, 
Kwaze kwasa amanxuluma esebikelana. 
UMjokwane kaNdaba, 
Usalakutshelwa, usalakunyenyezelwa, 
USishaka kasishayeki. 
UNodumehlezi kaMenzi, 
Igawu bazawuliluma 
Bazawuliphimisa 
Bakhumbul’amagawu abebesi. 
UMjokwane kaNdaba. 
Ilembe eleq’amanye 
Amalembe ngokukhalipha. 
UShaka ngiyesaba ukuthi nguShaka, 
UShaka kwakuyiNkosi yaseMashobeni. 
Umlilo wothathe kaMjokwane, 
Umlilo wothathe ubuhanguhangu 
Oshise izikhova zaseDlebe 
Kwaze kwasha nezaseMabedlana. 
Inkom’ekhal’eMthonjaneni 
Izizwe zonke ziyizwil’ ukulila, 
Izwiwe nguDunjwa waseLuyengweni, 
Yezwiwa nguMangcengeza wakwaKhayi, 
Yaye yezwiwa ngamaNtungwa akwaSokhumalo. 
INyath’ehamb’ isengam’ amazibuko, 
INyath’ ejame ngomkhonto phezu koMzimvubu, 
AmaMpondo ayesaba nokuyehlela, 
Nani boGambushe, 

, 
Ningamhlab’ okaNdaba, 
Ukuba nimhlabile 
Kobe senihlabe uPhunga, 
Nahlaba uMageba. 


ULusiba gojela ngale kweNkandla, 
Lugojela njalo ludla madoda. 
INdlondlo ehamb’ ibangamacala 
UNdaba ocaba ngomkhonto 
Amanye aMakhosi ecaba ngamazembe. 


UHlabahlungu bazoshumayezana 
Nabasezitheni, nabasekhaya. 
Uhlaza lwangayinyongo yenyamazane, 
UVemvane lukaPhunga noMageba, 
Olumabala azizinge sengathi abekiwe. 


Oth’esadl’ ezinye wadl’ezinye, 
Wath’esadl’ezinye wadl’ezinye. 
Oth’esadl’ezinye wadl’ezinye, 
Wath’esadl’ezinye wadl’ezinye. 
Bayethe! Hlanga lwamakhosi! 


Imibuzo 

(a) Yini inxuluma? (2) 
Chaza ukuthi kungani iNgonyama uShaka abizwe 
(b) “Ngomlilo wothathe”? (2) 
(c) Hlobo luni lwesifengqo esisetshenziswe emgqeni wama-33? (2) 
(d) Ukuxhumana okusekuqaleni emgqeni we-13 nowe-14 
kugqamisani ngeNgonyama uShaka? (2) 
(e) Chaza umqondo wempindwa evezwe estanzeni sokugcina. (2) 

Umbuzo omude

Ezibongweni zeNgonyama uShaka, iNgonyama ivezwa 
kakhulu njengomuntu owayeyiqhawe elalingavamile 
nendlela enobuhlakani ayehlasela ngayo. Chaza kabanzi 
ngalokhu, wesekele ngokucaphuna ezibongweni kanye 
nolimi olusetshenzisiwe. (25) 
123 

124 
3.2 Izibongo zeNgonyama uDingane 
Inyosi: uMagolwana kaMkhathini Jiyane 
UVezi uNonyanda, 
uMgabadeli 
Owagabadel’inkundla yakwaBulawayo. 
Odonswe ngezintab’ezimakhelekethe; 
UVezi wakwaSimangalunyawo; 
UMbombosh’omnyama. 
UVemvane lukaPhunga noMageba, 
UVemvan’olumabal’azibhadu, 
Ngibe ngiyaluthinta lwahwaqabala, 
LunjengolukaPhunga waseBulawini, 
LunjengoVuma kubangoma. 
Obuz’amanz’eMbozamo andukuwela, 
Amanz’eMbozam’osal’ebabaza. 
Owel’iMbozamo ngumtakaJama, 
Wawel’iMbozamo kwash’iziziba. 
Uqambi lankomo, 
Ukuba zilahlekile 
Ziyakufa uMdlebe kwaSoshangane. 
Ezinye ziseMatigulu, 
Ezinye ziseMkhumbane. 
UMvusi omnyama wawoSikhakha, 
Ovusel’abant’ukuhlatshwa. 
INkom’ekhal’osizini kwaNhlapho. 
Umlomo yawubhekisa kithi kwaZulu. 
Izizwe zonke ziyizwil’ukulila 
Yezwakala kuNhlapho, kwaMlambo 
Iye yazwiwa ngamaNtungw’akwaSokhumalo 
AmaNtungw’odwa esab’ukumehlela. 
uqambi: umhlambi 
wezinkomo 

125 
Isihlangu sikaMzilikazi 
Sasal’entaben’ende yeMpama, 
Sesiswele nendoda esithathayo, 
UMancwaba wezwe lamaphethelo 
Lona lincwaba ngemikhemezelo. 
IZibuko likaNdaba 
Elimadwal’abushelelezi, 
Lashelel’uPiti nendodana, 
Owadla uPiti kumaBhunu, 
Wamudla wamshwabadela. 
Odl’ uMzibhelibheli kumaBhunu, 
Wadl’uPhuzukuhlokoza kumaBhunu, 
Wadl’uHwahwini kumaBhunu, 
Wadl’uJanomude kumaBhunu, 
Wadl’uJanejembuluki kumaBhunu, 
Wadl’uMazinyansakansaka kumaBhunu, 
Wadl’oSisini kumaBhunu 
Wamfimfitha wamkhafula, 
Wathi bayababa, kabananyongo, 
Kabanamhlehlo. 
Vezi! 
Kof’abantu 
Kosal’izibongo 
Yizona zosala zibadabula, 
Yizona zosala zibalilel’emanxiweni. 
IJaha elinamandla nasemandleni, 
UZul’libeth’izihlambi. 
ULanga laphum’endlebeni yeNdlovu 
Nyakamumbe liyakuphuma kweyeNgonyama. 

126 
Yaminz’iNdlovu! 
Ulibinda Zul’eliphezulu! 
Ulibinda Ngonyama! 
Ulibinda Silo! 
Ulibinda Ndlovenkulu! 

Imibuzo 
(a) Ngokwenkondlo kuthiwa kwenzekani lapho iNgonyama 
uDingane iwela umfula iMbozama? (2) 
(b) Chaza ngolimi olulula le migqa elandelayo: 
Owadla uPiti kumaBhunu (2) 
Wamudla wamshwabadela 
(c) Bheka esitanzeni sesi-5 enkondlweni uveze imigqa emibili 
eyinjambamenti. (2) 
(d) Hlobo luni lwesifengqo esisetshenziswe emgqeni we-12? (2) 
(e) Gagula ifanamsindo esitanzeni sesi-6 bese ulichaza ukuthi 
liwuhlobo luni. (2) 

Umbuzo omude

Izibongo zeNgonyama uDingana zinokuxhumana 
okusezingeni eliphezulu. Veza lokhu kuxhumana, uphinde 
uchaze ukuthi kunamthelela muni emqondweni walezi 
zibongo. (25) 

127 
3.3 Izibongo zeNgonyama uMpande 
UMsimude! 
Owavela ngesiluba, 
Phakathi kwamaNgisi namaQadasi. 
INkonjane edukel’ezulwini; 
Unowela muva wawoShaka. 
ISikhukhulane sikaNdaba, 
Esikhukhul’omame sabetshatha 
Saye sabalahla ezinkwazini zemifula 
EZinkwazini zoThukela. 
UNdab’uwele ngelasoDlokweni. 
UGangangamanz’angawesi mlomo 
Amanz’odw’azosal’ebabaza. 
Izimvubu zayikhex’imilomo, 
Izingwenya zaphephel’ezintabeni. 
UMnguni wahlala phansi 
Wavumis’izindaba ezinkulu 
Ezikhulunywa kubo kwaMalandela. 
Wadel’izinkomo, 
Wazinik’amadoda, 
Wathi yiwona ayomhlabanela, 
Wathi ayihlathi lokuphephela, 
Wathi linjengelaseDlokweni 
Wathi lingubaba lingumama, 
Wathi linguNongogo. 
Abakithi ngibasolile 
INkosi yakithi kabayitshelanga izibuko, 
Bayiweze ngelezimvubu nelezingwenya 
Isikhoth’esish’eThokazi, 
Kwaze kwash’esiseGundunkomo. 

128 
IZulu elidume phezulu kwaMaqongq’omabili 
Laduma lazithath’izihlangu zoMbelebele, 
Lazithath’izihlangu zeZinyosi, 
Lazithath’izihlangu zoDlambedlu, 
Lazithath’izihlangu zikaNodayana, 
Lazithath’izihlangu zoMgumanqa. 
INhlehlanyovane kaNdaba, 
Ihlehlele futhi ngoBulawayo, 
Ihlehlel’izinkomo zamaSwazi. 
Weza noMalambule kwabakaSobhuza, 
Weza noSidubelo kwabakaSobhuza, 
Weza noThekwane kwabakaSobhuza, 
Weza noMgidla kwabakaSobhuza. 
AmaSwaz’akhawula ukumfunga uSomhlola, 
Ayihulula imfibinga 
Ngaphakathi kwaNodwengu. 
UMakhalimakhande njengezulu 
Lona limakhalima, limandindizela. 
Isikhaphukhaphu singamanz’oMkhuze 
UMkhuze siwuwele siwukhaphuza. 
UMpande kazithand’izinkomo 
Ezilotshwe ngencwadi, 
Ngoba izinkomo ezinezincwadi ngezamaBhunu. 
Umakhalim’khand’onjengezulu 
USomnandi kaNdaba 
Woza ngange 
Umlomo uyangiwa 
Kithi kwaMalandela 
Othukuthele wawela uBhalule 
Ngemvula yezinyembezi 
Eqond’enqabeni kaSikwata kubeSuthu. 



(a) Nikeza izizwe ezimbili zabamhlophe ezase zikhona 
ngesikhathi sokubusa kweNgonyama uMpande. (2) 
(b) Yisiphi isizathu esidala ukuthi iNgonyama uMpande 
angayithandi imali? (2) 
(c) Hlobo luni lwesifengqo esivezwe kulo mugqa: “IZulu 
elidume phezulu kwaMaqongq’ omabili.” 
Veza imvumelwano siqalo esitanzeni sesi-4. (2) 
(d) Ingabe kugcizelelani ukuxhumana okutholakala esitanzeni 
sesi-5? (2)

Umbuzo omude

Ezibongweni zeNgonyama uMpande kuvela 
imifanekisomqondo nezifengqo ezichaza ubunjalo bakhe. 
Hlaziya lokhu ngokubheka indalo, izilo ezibaliwe nokunye. (25) 
129 

130 
3.4 Izibongo zikaDingiswayo 
UMaf’avuke njengedangabane, 
USombangeya kaNdaba, 
Bamhlaba ngenjongolo uSobangwa, 
Bambangel’amanxeba ukuluphala. 
UMadlekezele woYengo, 
USongobese wamakhanda. 
Inkomo yanganene, 
Izothengana nayiphi enenekazi? 
Izothengana noMbangambi woVuma emaTshobeni. 
Umsindo olapha ngowani? 
Bahlab’indlovu yakoDelwase. 
Ubexaba nduna yakoXaba, 
UGodongwana woYengo. 
USombangeya kasoz’atshelwa zindaba, 
Uyatshelw’izindaba, ugijimel’ehawini. 
Impunz’evuke nomkhonto. 
Ugodo alushi ngokubaselwa. 
Unyawoth’omnyama, 
UNofukuthwayo. 
Ungqwashi obomvu wawoHhamuyana, 
Omabal’azizinge sengath’abekiwe. 
Izulu likaPhiko libaneka kanjani? 
Lenzani elikaSombangeya kaPhiko? 
LikaSombangeya kaJobe? 
UQayambeya! 
Ingqamb’eyahlul’uMalusi. 
Usahlul’amakhos’asohlangeni. 
Uye wavunula kwaMahlaba, 
Ezinkumbini zamanzi, 
Uzinto zakhe zomuka namanzi, 
Izulu lidume futhi Gwabi kaNdaba, 
Indlukula zamaNtungwa zimukile. 
Lidum’eNhlangwini kubaThembu, 

, 
Bakhweza baya ngoJama kaMnisi, 
Ngithe ngisadl’ezinye 
Ngabuye ngadl’ezinye. 
Izinkomo zabantu zinenkelenkele, 
Zikhungel’ ingob’ematshobeni. 
Ilanga limdondoza, 
Elaphum’ amakhwez’abikelana, 
NakwaNtombazi nakwaLanga. 


Imibuzo 

(a) Kungani iNgonyama uDingiswayo ibizwe ngoMaf’avuke 
njengedangabane? (2) 
(b) Kungani kuthiwe iNgonyama uDingiswayo kwakungafanele 
itshelwe izindaba? (2) 
(c) Gagula umugqa oyisifaniso esitanzeni sokuqala. (2) 
(d) Hlobo luni lwefanamsindo oluvezwe emgqeni wama-30? (2) 
(e) Chaza isigqi sale nkondlo. (2) 

Umbuzo omude

Ezibongweni zeNgonyama uDingiswayo, iNgonyama 
ivezwa iliqhawe elahlabana kakhulu nelahlaselwa lashiywa 
kwangathi selikhotheme kanti lizovuka. Chaza kabanzi 
usekele ngemigqa enembayo ecashunwe ezibongweni. (25) 
131 

132 
3.5 Izibongo zikaDinuzulu 
UMamonga woSuthu, 
UMamonga kabulali, uyasizila, 
Uqoth’ imbokodo nesisekelo; 
Ufana nendlov’ emnyama yasOndini. 
Ithole lakokaMsweli 
Elanyise liguqile. 
Indab’ engiyizwe ngimncane, 
Ngaze ngakhula ngayibona ngamehlo. 
USifuba singungu, singungubele; 
Nyakana sibhobokayo, 
Umunt’uyawuzizw’izindaba 
USikhipha mbil’ ehlathini kwaCeza 
Kulale yen’ esixhotsheni. 
UMgwagwa weZulu. 
UMpondo zamil’ enjeni. 
Engabe enkomeni zesabani, 
Lokhu sasiyokwenz’ amagud’ okubhema. 
UDlothovu kabhekeki, 
Ufana nemisebe yelanga. 
UDlothov’ onjengebhubesi. 
Uliso lifana nonyazi lwezulu, 
Sengathi elengwe, 
Sengathi elengonyama. 
UMamba yeVuna, 
UMaqhamusela, 
Ngob’ iqhamusel’ ezihlangwini zabaseKuvukeni. 
UMagagamela, 
Ogagamel’ izinkomo zamaBhunu. 
Inkunzi yakith’ eMkhontweni, 
UNompumuz’ abant’ amaphika, 
UNonhlanhl’ amazibuk’ akwaSekane. 
UNongqayiza, bayakuthibela. 

133 
Uthitshelwe nguMalimade 
Kwabamhloph’ abelungu. 
Unhlamvu zamdela kwaCeza, 
Zashay’ amagatsh’ emithi. 
UMgwadlaza nqola ziyakwethuka 
Ziyawushon’ eNkonjeni. 
UKhozi lukaNdaba 
Olweqe luphindelela kwaMandlakazi. 
Izingqungqulu zibethene phezulu, 
NgekaMaphitha enye, 
NgekaJininindi enye, 
Angiqondi nezobhabhalala, 
Kwathi ekaMaphitha yabhabhalala. 
Inkunz’ ebomvu kaShaka, 
Bebeth’ iyahlaba, 
Kant’ ithibel’ imihlambi yamadoda. 
ULuphondo lubomvu nazingazi zamadoda. 
Izizwe zonke ziyambuza, 
Zith’ uMamong’ ungakanani? 
Uyajabula mfazi waphesheya kolwandle, 
Wen’ obon’ ithole lakokaMsweli, 
Liyoke liwaphul’ amany, amathole. 
Gqabula thole, 
Amany’ amathol’ awonin’ asakhulekiwe. 
USinakanaka sizincwadi zabamhlophe abelungu, 
Beziloba bezinakaza kakhulu; 
Zilotshwe ngamasotsha, 
Zalotshwa nangamaGumgedlela. 

134 
Imibuzo 
(a) Kukuphi Ondini? (2) 
(b) Ukwenzenjani ukuqoth’ imbokodo nesisekelo? (2) 
(c) Chaza ukuthi isifengqo esisemgqeni wesine sichazani 
ngeNgonyama uDinuzulu. (2) 
(d) Chaza ukuthi ifanamsindo elisemgqeni wesi-9, “USifuba 
singungu, singungubele,” linamthelela muni esakhiweni 
sangaphandle senkondlo. (2) 
(e) Khombisa ukuxhumana okutholakala esitanzeni sokugcina. (2) 

Umbuzo omude

Ezibongweni zeNgonyama uDinuzulu kuvela ubunjalo 
bakhe. Ake umchaze ukuthi wayenjani, usekele ngemigqa 
ehambisana nalokhu ezibongweni zakhe. (25) 

EZAMAKHOSI 

Izibongo zenkosi uPhunga 
UPhunga waseBulawini, 
IMfundama kaNtombela 
Ephum’ezizibeni zeMpembeni 
Yasibekela izintaba. 


Ilang’eliphum’endlebeni yeNdlovu 
Inhlalazikweni yakithi kwaNobamba, 
IZilokazana zikaNozidiya 
Ezeza eMbambangwe zibelethene 
Ukusa kwadabuka. 


Esinye kungesaseBulawini, 
Esinye kungesaseMakheni, 
Inhlendla yakith’eBulawini emalungalunga, 
Ihlabe amadoda ngokuwajijimeza. 


AbakwaMacingwane bangavuma 
Noma beza beyinkungu. 
ISilo sikaZulu sibaphendule ubuhoyizana, 
Badliwa zimamba 
Badliwa ziNgonyama. 


Umnyama ovundle inkundla 
Esangweni kuJama kaSilwane. 
Izulu elize kabi, 
Ligide laphindelela kwaNothengele 
Lamhangula uSibhekle 
Ezalwa kwaGcabashe. 


Wafulathela iSihlungu 
Ngemvula yezinyembezi. 
Unoxhaph’amafutha abilay’onjengomlilo. 


135 

Imibuzo

(a) Ngokwesitanza sokuqala kuthiwa ngeyakuphi inkosi 
uPhunga? (2)
(b) Kuchaza ukuthini ukuthi, “Ligide laphindelela 
kwaNothengele”? (2)
(c) Hlobo luni lwesifengqo lolu: “Izulu elize kabi” ? (2)
(d) Khombisa injambamenti esitanzeni sokuqala (2)
(e) Khombisa uhlelo lwemvumelwano esitanzeni sokuqala. (2)

Umbuzo omude

Phawula ngokusetshenziswa kolimi ezibongweni zeNkosi 
uPhunga.
Impendulo yakho mayibhekiswe kulezi zinto: 
• Izifengqo 
• Izithombemagama 
• Ukuveza ukuthi lezi zinto zinamthelela muni 
emqondweni walezi zibongo. (25)
136 

137 
3.7 Izibongo zikaBhambatha kaMancinza 
Zondi 
UBhambath’imihlane yamagwala, 
Ulanga libomvu phuma sikothe, 
Kade sikothela kude emafini. 
Ubuhwanqa baduka nenhliziyo 
Obunye buduke nemizimba. 
Usephulamith’iphekw’endlini kwabo kwaMaPhakade 
Umdludl’odl’izinkomo zikaVoyizana eMgungundlovu, 
Umagaduzel’owabonel’empunzini. 
Usibhekuza siliqhina sibhekuzel’uDlovunga eMgungundlovana, 
Umdabu zehla ngamasamaniso kuMakhalana eMgungundlovana. 
Ubheshu libomvu liyazenz’izindaba, 
Kade liwenzel’amabandla namabandlana, 
NoNyoniyezwe limenzele, 
NoGayedwa limenzele, 
NoDlovungana Mhlophe limenzele. 
Usifukufuku silukhakhayi lwengane yakwamfan’ofelwayo, 
Eth’izalwa kwakubikwa kuthiwa 
Ukhakhayi lushona phakathi. 
Bayifunel’amaqand’ezintshe noNhlangumhloshana, 
Umakhathakhath’engududu, amanz’amnyama elangeni, 
Phuma langa sikothe kade sikothela kude. 
Usidlundlulu singankomo 
Ithelw’amanz’ekhanda. 

138 
Imibuzo 
(a) Yayingeyakwabani inkosi uBhambatha? (2) 
(b) Ngokomugqa wesine nowesihlanu, inkosi uBhambatha 
yayinjani? (2) 
(c) Veza imvumelwano siqalo esitanzeni sesibili. (2) 
(d) Hlobo luni lwesifengqo lolu oluvezwe kulo mugqa: “Ulanga 
libomvu phuma sikothe,”? (2) 
(e) Khombisa ufanankamisa kulo mugqa olandelayo: 
Umakhathakhath’ engududu, amanz’ amnyama elangeni, (2) 

Umbuzo omude

INkosi uBhambatha ivezwa sengathi inomlando 
wokuthunyelewa amasamaniso okungesinye sezenzo 
ezamlethela udumo oluvezwa ezibongweni zakhe nolwaba 
nomthelela omuhle enhlalweni yabantu. Phawula ngalokhu, 
wesekele ngemigqa ecashunwe ezibongweni. (25) 

139 
3.8 Izibongo zenkosi uSigananda kaZokufa 
Shezi 
Umgwazi kadabuli, 
Umgoq’ovimbel’amathol’amhlophe 
Obengadli izinkobe ebhodweni, 
Obedlela esocweni. 
Undaba zafika kuqala kumfana kaSoncinza. 
Uziziba zibomvu 
Ophakel’izinhlanzi zingalambile, 
Umjiyozi wophind’upheth’izihlang’ezibili 
Esinye sicitshwe uZibhebhu kwabakwaMaphitha. 
Uhlekis’omhlekisayo, 
Usifutshana sengane yaseBuphukuphukwini 
Umatshuzatshuz’ozimamba. 
Usehla ngandawana yakhe yedwana 
Uzilima zikaZokufa abathi zisemuva kanti ziphambili 
Usinga lwentul’umathung’isidwaba. 

Imibuzo

(a) Yini umgoqo? (2)
(b) Kuchazani ukuthi, “Uhlekis’ omhlekisayo”? (2)
(c) Hlobo luni lwesifengqo lolu: “Usifutshana sengane 
yasebuphukuphukwini”? (2)
(d) Khombisa ifanamsindo kulo mugqa: Uhlekis’ omhlekisayo. (2)
(e) Khombisa imvumelwano siqalo kule migqa elandelayo: 
Obengadli izinkobe ebhodweni 
Obedlela esocweni (2)

Umbuzo omude

Phawula ngesakhiwo sangaphandle nesangaphakathi 
sezibongo zeNkosi uSigananda Shezi.
Bheka lokhu: 
• Imvumelwano 
• Ukuxhumana 
• Izifengqo 
• Imifanekisomqondo (25)
140

141 
3.9 Izibongo zeNkosi USiyephu 
KaLangalibalele 
UMandunduzel’obenjengezulu, 
Obehlasel’ abantu ebusika, 
Usiholoba samabele oMkhomazi noMkhomazana, 
Wafulathel’ uMahoshela kwakufanela. 
Intab’ ende ngeyemfezi 
Umshiphela nhliziyo zamahumusha 
UMbalekelwa owabalekelwa zinduna, 
Izinduna ngezikayise-mkhulu, 
Kwaye kwabaleka uMpangele 
Owayezalwa nguNonzula, 
Kwaye kwabaleka uZibhobo 
Owayezalwa nguManqamu. 
Waphunguphungu wazinyane lehlokohloko, 
Ebelilapha kith’ eMhlonhlweni; 
Nga niyamuzwa yini lo omemezayo? 
Nguban’ ongabuz’ uMaduma 
Owadumel’ izinkomo zaKwaBhekuzulu? 
Siyephu geza masinyane 
Nazi izihlangu zamaduna 
Ziyakuphangela lapha ngaphezulu; 
UNogelekeqa ongesondo lishisa 
UMansilingana umahlal’ ebophile, 
Uzigqoko zamaBhunu namaNkisimane. 
Yibinda! 

142 
Imibuzo

(a) Kuthiwa yayibahlasela nini abantu inkosi uSiyephu? (2) 
(b) Obani ababalekela inkosi uSiyephu? (2) 
(c) Wayezalwa ngubani uZibhobo? (2) 
(d) Sichaza ukuthini isifengqo esisemgqeni wokuqala ngenkosi 
uSiyephu? (2) 
(e) Hlobo luni lwesifengqo lolu: “Intab’ ende ngeyemfezi.” (2) 

Umbuzo omude

Chaza kabanzi ngokuvezwa kweNkosi uSiyephu ezibongweni 
zakhe. Sekela okushoyo ngokucaphuna imigqa ezibongweni. (25) 

143 
3.10 Izibongo zenkosi UTetelegu 
WakwaZondi 
UTetelegu kaNdaba 
Uyadlal’ umhlandl’ uvele, 
Ubafazana baseNdlavini 
Asebenzipho zimnyama ngokuqhwebana, 
Beth’uTetelegu akasayikubusa 
Akasayikuba nkosi; 
Wo! Mina ngiyahamba 
Sengiyobusa eNsikeni. 
Inkos’ehlabane ngezicathulo, 
Amany’ amakhosi ebehlabana ngamawisa; 
Ugawuza kapelepele, 
UMahog’ uyababa unjengeshongwe. 
Imbabal’ ebomvu 
Evuk’ emanxiweni kwaNovange 
Yeswel’abaphonsi, 
Wayiphons’ umame webhantshi ngaseMgungundlovu; 
Hheyi wemama ongemama, 
Woza ngikwang’ umlomo, 
Khon’ uzothol’ ubunganga, 
Khona’ uzothol’ ubundiyandiya. 
Uchibi limnyama 
Aliphuzwa mhlambi yazinkomo, 
Liphuzwa yimihlambi yezinyamazane. 
Uzongozel’ onjengenyosi 
Ebikade iye eZulwini; 
Umsongi wensimba 
Ayibek’ ekhanda, 
Eth’ amagwal’ azombalekela. 
Unhlanhlanhla unkom’ iyasengwa, 
Isengelwa emeven’ enkangala; 
Ugula limhwangu likaNdaba 
Alethi lubisi lwazinkomo 
Leth’ ubisi lwezinyamazane. 
Unhlabashana yoNdi noThukela. 

144 
Imibuzo 

(a) Kuthiwa yayihlabana ngani inkosi uTetelegu? (2) 
(b) Babethini abafazana baseNdlavini ngenkosi uTetelegu? (2) 
(c) Hlobo luni lwesifengqo lolu: “Imbabal’ embomvu”? (2) 
(d) Khombisa ukuxhumana okuphakathi kule migqa elandelayo: 
Khon’ uzothol’ ubunganga 
Khon’ uzothol’ ubundiyandiya. (2) 
(e) Chaza isigqi sale nkondlo. (2) 

Umbuzo omude

Phawula ngokusetshenziswa kolimi ezibongweni zeNkosi 
uTetelegu Zondi. 
Impendulo yakho mayibhekiswe kulezi zinto: 
• Izifengqo 
• Izithombemagama 
• Ukuveza ukuthi lezi zinto zinamthelela muni emqondweni 
walezi zibongo. (25) 

145 
EZAMAQHAWE AMANJE 
3.11 Izibongo zikaDkt. Nelson Rolihlahla 
Mandela 
A-a-a! Dalibhunga! 
Umqangabhodwe phumel’ ekweneni, 
Uqangabhodiya kwabade nabafushane, 
Ungqwaz’ oluvele ngesifuba kwabaseAfrika, 
Uphakamela lwentondolo kaMphakanyiswa, 
Ehamb’ ichwabaz’ ikheth’ amabala. 
UMadib’ ongazihlabathi zolwandle, 
Untaba zimhlophe ngezicoco zazo. 
Uvava lwenkunzi yakoMadiba, 
Olukhonye lwavunyelwa ngezakoLuthuli kuKhongolose. 
Lwavunyelwa ngezakoTambo kuKhongolose! 
Inyokan’ eluhlazan’ umabonw’abulawe, 
Engen’ emgodini qede yaphenduk’ isambane; 
Angizange ngisibon’ isambane sicij’ imikhonto, 
Kodw’ esakoGadla ngisibonile, 
Sicij’ incushela yoMkhonto Wesizwe, 
Esiyokhonzisa ngawo kwaMcindezeli! 
Isamban’ esimkhondokhondo, 
Abasibambe kwaNogqaza, 
Bathi siyasazi akuson’ esakoMotsamai, 
NgesakoMadiba, 
Ebesidib’ izindlel’ ezidiban’ eRivoniya. 
Imbub’ abayivimbezel’ ePitoli yamis’ umhlwenga, 
Iyafika naseLobeni imis’ umhlwenga, 
Bathi, ‘Ivaleleni ningaphinde niyidedele, 
Umhlwenga wayo low’ uzawushabalala. 
Kant’ uzawukhul’ ube ngangamashob’ ezinjomane! 
Imbube yakoGadla, 
Edl’ iNhlangano Yomthetho nabasondezeli, 

146 
Yaze yadla nabangaphakath’ esiqiwini, 
Nabebengayazi bayiqaphelisisa, 
Bathi, ‘Ningayithinti inombhejazane, 
Ningayithint’ akusekulalwa buthongo!’ 
Umafund’ afobele emabhukwin’ emithetho, 
Ewafund’ ewafukuth’ imithamo, 
Awanganeno nawangaphesheya, 
Oth’ ehamba wayemngqwazi, 
Wath’ ebuya wayemngqwambalala! 
Abamthumele ngenged’ umntakaMadiba, 
Kant’ izawubuy’ eseyicuth’ isisila; 
Bamthumela ngoKhuluga evel’ ePitoli komkhulu, 
Kant’ izawubuy’ esekhwinc’ umsila. 
Ingwazi yabaThembu ethibe ngomkhonto woxolo, 
Yavunywa yizizwe zonke nezangaphesheya, 
Zayivum’ eNdiya ngoMklomelo Wamalungel’ Esintu, 
UbungokaJawaharlal Nehru, 
Izitha zasala zimabohlololo, 
Zayivum’ eNoweyi ngoMklomelo Wokuthula WeNobela, 
Zayivuma nokaDiklekle kwezoMzansi Afrika. 
Uhlanya lwakith’ eMqhekezwen’ obeluzihlanguhlangu, 
Olutheleke eGileni Phaledi kwakuncan’ indawo, 
Lwakhuz’ isaga ngo-Oliva, yen’ engowakoTambo, 
Lwazihosha zilandelana izihlangu, 
Lwahosh’ esikaKhongolos’ isihlangu salufanela, 
Lwahosh’ esamaKhomanisi salufanela, 
Lwahosh’ esika-UDF salufanela, 
Lwahosh’ esika-COSATU salufanela, 
Lwahosh’ esika-MDM salufanela, 
Lwahosh’ esika-NUSAS salufanela, 
Lwahosh’ esikaSeshi Omnyama salufanela, 
Lwavala ngesentomb’ emhlophe yakwaMadikizela! 

Imibuzo

(a) Ngubani elinye igama likaDokotela Nelson Mandela 
elivezwe enkondlweni? (2) 
(b) Kuthiwa uhamba kanjani uDokotela Mandela? (2) 
(c) Hlobo luni lwesifengqo lolu: “Isamban’ 
esimkhondokhondo”? (2) 
(d) Khombisa ukuxhumana okusekugcineni kule migqa 
elandelayo: 
Lwahosh’ esika-UDF salufanela, 
Lwahosh’ esika-COSATU salufanela. (2) 
(e) Khobisa imvumelwano siqalo kule migqa elandelayo: 
Lwakhuz’ isaga ngo-Oliva, yen’ engowako Tambo, 
Lwazihosha zilandelana izihlungu, (2) 

Umbuzo omude

Ezibongweni zikaDokotela Nelson Mandela kuyavela ukuthi 
wanqoba abamhlophe ngomqondo okhaliphile nokwaletha 
inkululeko kubantu bonke bakule lizwe. Sekela lesi 
sitatimende ngokucaphuna ezibongweni. (25) 
147 

148 
3.12 Izibongo zikaCollin Chabane 
Inkunzi yakith’emalundalunda 
Inkunzi yakith’ayigwazi iyahlikiza, 
Igwaze ebuduneni 
Kwaxakek’abakhulu 
Bayithatha bayoyivalela. 
Bayivalel’e-Robben Island 
Bathi bayay’thena yabehlula 
Bathi bayayinqinda yabehlula. 
Nyamazane! 
Qhawe elikhulu 
“Omo!” 
Nawe Chikund’awumncinyane. 
Nawe Malamulel’awumncinyane 
Nawe Mayeke Primary awumncinyane. 
Mhambi wendlela elukhuni 
Mahlomehlathini onjengohlanya, 
Odle abafokazana 
Bathi akufudu lolu 
Olukugadla kunjengokwemamba. 
Mthwali wejok’angalili 
Mivi emnyama yaseMalamulele 
Elamulele abacindezelwe 
Edosi lwaziwa ngabamhlophe. 
Msinsi wokuzimilela 
Mbati ayilokothwa 
Idla abamhlophe 
Bakhal’ubumayemaye. 
Mamb’emnyama 
Ehamb’i-Afrika yonke 
Mamb’edlelwa izibiba, 

Ixakile ixak’ababandlululi. 


Umthente ohlabe usamila, 
Usibindigidi! 


Nkunzi yakithi e-Afrika 
Ngqondonkulu! 
Mful’ongashi! 
Mful’ogeleze KwaZulu-Natali, 
Wageleza e-Gauteng, 
Wageleza e-North West, 
Wageleza eMpumalanga, 
Wageleza eMpumalanga-Kapa, 
Wageleza eNtshonalanga Kapa, 
Wageleza eLimpopo, 
Wageleza e-Freyisitata, 
Wageleza e-Northern Cape. 


Nkunzi ekhonye eKapa, 
Nkunzi ekhonye ePitoli, 
Mqaqi wamafindo ngengqondo, 


Sihlonti! 
Sihlonti esikhanyise kumnyama, 
Sakhanyisel’izwekazi lonke, 
Sakhanyisel izwe lonke, 
Kwathaba amathongo, 
Sakhanyisa laqhakaza izwe lonke. 


Nkanyezi yokusa, 
Nkanyezi ekhanyis’eKapa, 
Yakhanyisa nasePitoli, 
Kwaqhakaza i-Union Buildings 
Kwaye kwaqhakaza izwe lonke. 


Ukhozi olundizele phezulu, 
Lwashaya amaphiko phezulu, 


149 

150 
Umbuzo Omfushane 
a) Wayeboshelwe kuliphi ijele u-Collins Chabane? (1) 
Wayeboshelweni? (1) 
b) Kungani kuqhakanjiswe iMayeke Primary School 
ezibongweni zika Collins Chabane? (2) 
c) Hlobo luni lwesifengqo esisetshenziswe emgqeni woku-1 
othi, “Inkunzi yakithi emalundalunda?” (1) 
Sichazani ngo Collins? (1) 
d) Chaza ukuthi isifengqo esisemgqeni we-16 esithi, 
“Mahlomehlathini onjengohlanya,” sichazani ngo Collins. (2) 
e) Caphuna isaga ezibongweni zika Collins Chabane esichaza 
ukuthi waqala ukulwa nobandlululo esasemncane. (2) 

Umbuzo Omude 
a) Ezibongweni zika Collins Chabane, uCollins uvezwa 
njengeqhawe elakhombisa isibindi esingavamile ngokulwa 
noMbuso wamaBhunu ngempumelelo liselincane 
laze ladlondlobala. Chaza kabanzi ngalokhu, wesekele 
ngokucaphuna ezibongweni kanye nolimi olusetshenzisiwe. (25) 

Lwawashaya kwavuma abakhulu, 
Bethi leli iqhawe elikhulu, 
Bethi lena ingwazi enkulu. 
Sishabasheki ngokushabasheka, 
Sishabasheke sashanyel’ubuphofu, 
Sishabasheke sashabalalis’ubandlululo, 
Sishabasheke sashay’induku yengqwele 
Ebatshazwe izwe lonke, 
Yabatshazwa uMaimane kwabahamba nabamhlophe, 
Yabatshazwa uMntwana wakwaPhindangene, 
Yabatshazwa uKaMagwaza Msibi 
Yabatshazwa uHolomisa 
Yabatshazwa yibo bonke. 

151 
3.13 Izibongo zika-Joseph Mshengu 
Shabalala 
(Umholi weLadysmith Black Mambazo) 
Halala Mshengu Shabalala! 
Langa elikhanyisele uZulu kuqala 
Laye layokhanyisela umhlaba wonke 
Nyanga ekhanye ebusuku kwaqhakaza 
Kwakunyezi othabisa izizwe zonke, 
Ingoma zayivuma noma zingayizwa 
Zayivuma nalapho seziyizwa 
Kungengoma kepha kuwuju 
Uj’olucathama kancane olimini 
Uj’olucathama kancane ezindlebeni 
Njengokucathama kobabamkhulu ezimayini 
Bengafuni ukuvusa oMakhulubasi. 
Mzwilili wezwe le-Afrika 
Mzwilili womhlaba 
Ohlabane kwelakithi 
Waye wahlabana naphesheya 
Bakuvumile kwelakithi 
Bakuvuma nabaphesheya 
Wavunywa uDolly Parton 
Wavunyw’abaculay’abamhlophe 
Waye wavunywa ama-Grammy Awards. 
Nkunz’emyama 
YaMambaz’amnyama 
Ngqophamlando wakithi kwaMalandela 
Ethabis’umoya kaMandela 
Naye wakuchom’uphaphe lwegwalagwala 
Eth’ayazalwa amaqhawe kwelakithi. 

152 
Imibuzo 
(a) Isicathamiya (2) 
(b) UDolly Parton (2) 
(c) Ifanankamisa/impindwa 
(d) Naye wakuchoma uphaphe lwegwalagwala. (2) 
(e) Bakuvumile kwelakithi 
Bakuvuma naphesheya 
Wavunywa uDolly Parton 
Wavunywa abaculayo abamhlophe (2) 

Umbuzo omude
(a) Ezibongweni zikaJoseph Shabalala kuyavela ukuthi 
unesiphiwo esikhulu sokwenza umculo womdabu uthandwe 
ngabantu abamnyama kanye nabezizwe okungabamhlophe 
okwamenza waduma nasemazweni aphesheya 
kwezilwandle. Phawula ngalokhu ubhekise kubaculi 
abanye nasezindondweni azizuza, usekele ngokucaphuna 
ezibongweni. (25) 

153 
3.14 Izibongo zikaMkabayi kaJama 
USoqili! 
Iqili lakwaHoshoza 
Elidl’umuntu limyenga ngendaba. 
Lidl’uBhedu ngasezinyangeni, 
Ladl’uMkhongiyana ngasemaNgadini, 
Ladl’uBheje ngasezanuseni. 
UBhuku lukaMenzi, 
Olubamb’abantu lwabenela 
Ngoba lubabambe banyamalala. 
Inkom’ekhal’eSangoyana, 
Yakhal’umlomo wayo wabhoboz’izulu. 
Iye yezwiwa uMagwabalanda, 
Ezalwa nguMndaba wakwaKhumalo. 
Intomb’ethombe yom’umlomo, 
Zase ziyihlab’imithanti ezawonina. 
UMthobela bantu izinyoni 
Bayazibamba usezibuka ngamehlo. 
UVulabangene ngawo onke amasango, 
Abanikazi muzi bangene ngezintuba. 
UMncindela kaNobiya, 
UMhlathuz’uzawugcwal’emini. 
Imbibakaz’eyaqamb’imigqa kwaMalandela, 
Yathi ngabakwaMalandela. 
Ithi yikhona bezoqananaza 
Ngazo zonk’izindlela. 

154 
Imibuzo 
(a) Uzalwa ngubani uMkabayi? (2) 
(b) Ngokomlando kuchaza ukuthini ukuthi, “Uvula bangene 
ngawo onke amasango”? (2) 
(c) Hlobo luni lwesifengqo lolu? USoqili! (2) 
(d) Veza imvumelwano siqalo kule migqa elandelayo: 
UMncindela kaNobiya, 
UMhlathuz’ uzawugcwal’ emini. (2) 
(e) Veza imvumelwano sigcino kule migqa elandelayo: 
Lidl’ ubhedu ngasezinyangeni, 
Ladl’ uMkhongiyana ngasemaNgadini. (2) 

Umbuzo omude
(a) Hlaziya izibongo zikaMkabayi kaJama ngokubheka indlela 
yesintu yokuphila yamasiko ethinta ubuholi, izinyanga 
nezanusi. Caphuna ezibongweni ukwesekela okushoyo. (25) 

3.153.15
Mtshali wengebhe 
Kubaleke nsizwa nentombi, 
Kubaleke ndoda nendojeyana, 
Kuqhaqhazele khehla nesalukazi 
Ngob’ukuluma kwakh’okukodwa 
Ngob’ukuzamula kwakh’okukodwa 
Kuwukushaya kombani 
Ohlal’enyameni 
Udl’umphefumulo, 
Kube uthuli othulini, 
Kube umhlabath’enhlabathini, 
Kube umloth’emlotheni. 


Lihlo lakho ngiyalesaba. 
Linyonkoloze amadoda ngodlame 
Athi galo yephuka 
Ngoba ingekho ethi ingasinda kuwe, 
Nakuba uzamula kanye 
Bese ukhokha umoya. 


Elakho inxeba liyesatshwa 
Kuthiwa alidlelwa zibiba, 
Mumbi wengcwaba ngalinye ngalinye 
Mgqibi wesidumbu ngasinye ngasinye. 


Mabiza ongenanembeza, 
Akekho impela kwenu 
Odle ngobuhle, 
Ungumhlikwe njengentibane, 
Nonya lwakho lubi, 
Awuhleki awuthi nsi, 
Ngalobo buswana bakh’obubi. 


155 

156 
Imibuzo 
(a) Yini uqhwasha? (2) 
(b) Kungani kuthiwe uqhwasha umtshali wengebhe? (2) 
(c) Ingabe inamqondo muni le nkondlo ngokuyifunda kwakho? (2) 
(d) Hlobo luni lwesifengqo esivezwe emgqeni wesi-9? (2) 
(e) Gagula umugqa oveza ifuzamsindo esitanzeni sesine. (2) 

Umbuzo omude
(a) Izibongo zikaQhwasha zimveza eyisikhali esinonya nesenza 
abantu bahlalele ovalweni. Sekela lesi sitatimende 
ngokucaphuna ezibongweni. (25) 

3.16 Iklwa
Mdabuli wenyama 
Mhlinzi womphefumulo 
Mhlakazi wezibilini! 


Sixwebeledu sokudla, 
Obucwebezela ngokubenyezela 
Ukubenyezela okuwumbani 
Okubaniza enkundleni yempi 
Kugenuke indoda 
Kukitazeke egwazile 
Ithi “Ngadla mina kababa!” 
Wena usholo phansi 
Uthi “Nakuwe ngiyeza!” 


Ntelezi ethela ngamandla, 
Ithele iqhawe lihlanye 
Lizizwe ubuqhawekazi. 
Ithele negwala lansondo 
Lizibone ubuqhawe. 


Magawula njengezembe, 
Eliwisa izihlahla ezinkulu, 
Liwise nezihlahla ezincane. 
Mgodi kawugcwali, 
Mzinjana phezu komzinjana, 
Mzimba phezu komzimba, 
Mzimbakazi phezu komzimbakazi, 
Wena ubonde isijingi senyama, 
Ngoba wena ungukufa uqobo. 


Sigilamkhuba esiphuz’igazi 
Siliphuze eGlokli 
Kubambene ekaShaka noZwide 
Saliphuza eNdondakusuka 


157 

158 
Kubambene iZigqoza noSuthu, 
Ngisho amaMboza qobo lwawo 
KaHlamvana bhul’umlilo 
Usibindi simnyama njengesengwe 
Uhlath’elimnyama nemizi yalo. 
NaseSandlwana Sigilamkhuba, 
Uphuze elabakaChelmsford abamhlophe 
Wajabulisa uCetshwayo ngokuhlabana kwezakhe. 
Awu, umuntu angabal’athini? 
Athini nje nempela 
Ngawe Mgwazi, 
Ngawe Mdabuli, 
Ngawe Mkhombiwendlela, 
Indlela ey’emangcwabeni, 
Futhi kungathi ndiki 
Ngoba nakuba uphila ngegazi 
Wena awunagazi. 
Imibuzo 
(a) Nikeza amanye amagama amabili asho iklwa. (2) 
(b) Kungani iklwa libizwe ngomdabuli wenyama? (2) 
(c) Hlobo luni lwefanamsindo oluvezwe kulo mugqa? 
Obucwebezela ngokubenyezela. (2) 
(d) Hlobo luni lwesifengqo lolu: “Magawula njengezembe”? (2) 
(e) Khombisa imvumelwano siqalo kule migqa elandelayo: 
Mzinjana phezu komzinjana, 
Mzimba phezu komzimba, (2) 

Umbuzo omude
(a) Iklwa livezwa njengesikhali sendabuko esinomlando onothile 
nongaba yigugu esizukulwaneni sanamuhla. Chaza lokhu 
ubhekise emlandweni wokusetshenziswa kwalo okubalwe 
ezibongweni, usekele nangemigqa enembayo. (25) 

3.17 Gula Lamasi
Mbeki wendlebe, 
Ngodlebe lwakho olwesabekayo, 
Uluzwe seludumela emasumpeni, 
Uhleke wedwa Sigwinyamasi. 


Nkamisamlomo, 
Magwiny’olumhlophe, 
Wena ngezibilini zakho, 
Ulupheke uluphendule, 
Uluqheqhise lube yizaqheqhe, 
Usuhlanze umlaza ngombhotshoselwa. 


Mondli wezisu ezilambile, 
Wena wondl’okhokho bethu, 
Wena wondl’okhokhokazi bethu, 
Walondoloz’ulibo lwethu, 
Ngokuchoboz’ikhanda likaNdlala, 
Ethi lungu njengenyoka, 
Ushaye umshubo wena, 
Ethi lungu futhi, 
Ushaye umshubo futhi, 
Umkhulu Nzondane ezond’indlala, 


159 

160 
Imibuzo 
(a) Yini igula lamasi? (2) 
(b) Kungani igula libizwe ngenkamisamlomo? (2) 
(c) Hlobo luni lwesifengqo esivezwe emgqeni wessi-8? 
“Ulupheke uluphendule,”? (2) 
(d) Khombisa imvumelwano siqalo esitanzeni sesi-2. (2) 
(e) Veza ukuxhumana okugcinile esitanzeni sesi-3 (2) 

Umbuzo omude
(a) Chaza ukubaluleka kwegula lamasi njengesitsha sesiZulu 
esiyigugu ngendlela esichazwe ngayo ezibongweni. Gqamisa 
okushoyo ngokusekela ngemigqa yezibongo. (25) 

161 
3.18 Izibongo zikaNomusa Dube 
Kumamatheka kula, 
Kumamatheka kushabalele. 
Nhliziyende, 
Nhliziy’ ayikho! 
Gqishazela Mgqishizeli, 
Shabasheka Mshabasheki, 
Izwe lilambile, 
Izwe leswele, 
Izwe limnyama, 
Woza namaqoma, 
Woza namagula, 
Woza neziphefu. 
Thwalijoka ngoba walithwal’elenkululeko, 
Namanje usalithwel’elokuthuthukisa izwe, 
Bamba mbambane ngokubamba lapha, 
Ubambe nalaphaya kulunge, 
Izwe liqhakaze likhanye. 
Khahlela Nkahlelane 
Ngokukhahlel’ukukhathala, 
Kukhathalwa kanjani belambile abantu? 
Kukhathalwa kanjani beswele abantu? 
Nsengwakazi yakithi ebuNgunini, 
Emibelebele mide imqumbe, 
Incelis’abangapha komfula, 
Incelis’abangalena komfula, 

162 


163 
IZINDAWO ZOKUGCINA ZAMAGUGU 
3.19 INdondakusuka 
(Lapha kwalwela impi yabaNtwana, uCetshwayo noMbuyazi 
bebanga ubukhosi) 
Mfimfan’emfimf’igazi: 
Igazi lezinsizwa, 
Igazi lamadoda, 
Igazi lamakhehla. 
Nhlwath’egwinye yangaqeda, 
Yagwiny’izinsizwa zoSuthu, 
Zathi zikhuza u”Hebe?” 
Wena wazigwinya, 
Wazigwinya namahawu 
Wazigwinya nezihlangu 
Nokho wazigwinya wazizwela. 
Nhlwath’egwinye yashwabadela, 
Yashwabadel’izinsizwa zeziGqoza, 
Wazishwabadela nokugqoza kwazo, 
Zathi zikhuza isaga 
Wena washwabadela, 
Zathi zikhuza esinye 
Wena washwabadela, 
Washwabadela nsizwa 
Washwabadela ndoda 
Washwabadela khehla. 
Mgod’ongagcwali, 
Kube nkulungwane wasobozela, 
Kwab’ezinhlanu wasobozela, 

164 
Kwab’eziyishumi wasobozela, 
Kwab’ezingamashumi amabili 
Wena wasobozela. 
Sobozela msobozeli, 
Odle umuntukazana, 
Wadla mntwana 
Udl’uMantantashiya kaMpande 
Wadl’uMkhungo kaMpande, 
Wadl’uMbuyazi kaMpande. 
Menamisi wamaqhawe 
Wenamis’uHlamvana bhul’umlilo 
Wamgcoba ngamafuth’obukhosi 
Wanamis’uMaphitha kaSojiyisa, 
Wanamis’uMasiphula kaMamba, 
Wanamis’uMnyamana kaNgqengelele, 
Kwaye kwenam’uSekethwayo kaNhlaka, 
Bathi “Bayede” kuCetshwayo kaMpande. 
Imibuzo 
(a) Babezalwa ngubani abaNtwana oCetshwayo noMbuyazi? (2) 
(b) Ngubani uHlamvana bhul’ umlilo? (2) 
(c) Ikhuluma ngani le nkondlo? (2) 
(d) Chaza ukuthi ukuxhumana okusesitanzeni sokuqala 
kunamthelela muni emqondweni wenkondlo. (2) 
(e) Veza imvumelwano siqalo kule migqa elandelayo: 
Wamgcoba ngamafutha obukhosi 
Wanamisa uMaphitha kaSojiyisa, (2) 

Umbuzo omude
(a) INdondakusuka ivezwa njengendawo eyinqolobane 
yamagugu esizwe samaZulu ngokugcina umlando wempi 
yabaNtwana beNgonyama uMpande. Chaza kabanzi 
ngalokhu, wesekele ngokucaphuna ezibongweni. (25) 

165 
3.20 Isigcinamagugu i-Hector Pietersen 
(Sakhiwe laphaya eSoweto, sikhombisa umlando wokwenzeka 
ngowe-1976) 
Mlom’ongathethi manga, 
Mlandi wezindab’ezinyantis’igazi, 
Ulanda ngokuchitheka kwegazi, 
Igazi lezingane zendl’emnyama 
Elachitheka ngawo u-1976, 
Lichithwa ondlebe zikhany’ilanga, 
Beth’akufe kusekuncane 
Ngoba kungakhula kuzophekula. 
Mlandi womlando, 
Umlando owaqopheka kulowo mhlabathi 
Wen’omi kuwo ngezinyawo ezinde 
Ngoba lowo mhlabathi 
Wabona lukhulu ngamehlo wawo, 
Wabon’inzondo idl’ifumuka, 
Ingena ngezinhlokohlela bengahlomile, 
Yangena ngapha yaphuma ngale, 
Kwazikhukhula zishanela imigwaqo, 
Imigwaqo yagelez’igazi 
Kwakhalw’isililo ngoHector, 
Kwakhalw’isililo ngekhaba 
Wena waqopha umlando. 
Walondoloza amagama ekhaba, 
Nanamuhla sisawabona siwabale. 

166 
Sinyathela phakathi kwawo 
Kuleso sifuba sakho. 
La uwalalise khona, 
Sinyathele kuhlengezele izinyembezi, 
Kubhibhe izilonda ezingapholi 
Ngoba thina sagilwa. 
Imibuzo 
(a) Ngubani u-Hector Peterson? (2) 
(b) Kungani i-Hector Petersen ibizwe ngomlomo ongathethi 
manga? (2) 
(c) Ingabe inamqondo muni le nkondlo ngokuyifunda kwakho? (2) 
(d) Hlobo luni lwesifengqo lolu: “Imigwaqo yageleza igazi,”? (2) 
(e) Unjani umoya wale nkondlo? (2) 

Umbuzo omude
(a) Lezi zibongo zithinta imizwa uma uzifunda. Chaza 
isigameko esenzeka kulesi sigcinamagugu, ucaphune 
ezibongweni ukwesekela okushoyo bese uchaza nokuthi 
lesi sigameko saba namthelela muni empilweni jikelele 
emphakathini. (25) 

167 
IZITHAKAZELO 
ZIYINI IZITHAKAZELO 
Kukhona thina maZulu esinakho okungekho ezizweni 
zabamhlophe. Isibongo nesibongo sinezithakazelo zaso, okuyigama 
likakhokho waleso sibongo. Uma sikhuleka emzini womuntu 
sisebenzisa isithakazelo salowo muzi kanti futhi noma sibingelelana 
sivame ukubingelelana ngezithakazelo. Phela ezithakazelweni 
kunenhlonipho nokuthakaselana. Ukugagula umuntu ngesibongo 
sakhe nje kunohlwayana lwendelelo okuvamise ukwenziwa yizizwe 
zasemzini. 
Okunye okuvelayo ngezithakazelo ukuthi abantu bangaba 
nezibongo ezifanayo kepha izithakazelo zingefani. Uma kunjalo-ke 
ungezwa umuntu ethi: “Noma izibongo zethu zifana nosibanibani 
kodwa akasiye owakithi.” Lokhu kudalwa ukuthi kwenye inkathi 
uma abantu bebaleka endaweni ethile bafike bayokhonza esigodini 
sabantu besibongo esithile, abanenkosi yabo, baye nabo sebezibiza 
ngaleso sibongo. Izithakazelo zilondoloza futhi ziveze umlando 
nezigameko ezake zenzeka kubantu abathile bozalo oluthile. 
Izithakazelo zihlukene kabili. Kukhona ezinde kanye nezimfishane. 
Lezo ezimfishane kungenzeka uma sezishiwo kutholakale ukuthi 
zinde kunalezi ezibhaliwe. 
IZITHAKAZELO EZIMFISHANE 
1. BHENGU 
Bhengu, 
Ngcolosi 
Dlabazane. 
Ngwane, 
Lamula. 
Shongololo elimletelete, 
Watsi uyalitsintsa lahwaqabala. 
2. CHONCO 
Gambushe, 
Shay’imamba. 

168 
Mfomubi, 
Ncekenceke. 
Wen’ ongamaguma angaphezulu, 
Wena wasenhla, 
Singene. 
3. GUMEDE 
Mnguni kaYeyeye, 
Abathi bedla, umuntu bebemyenga ngendaba. 
AbakaQwabe kaMalandela, 
Abathi “dluya Mnguni kubeyethwe.” 
Kanti bahlinza imbuzi, 
Bathi umyobokazi ubeyethe kayukhuni, 
Sidikida yodaba, 
Khondlo, 
Phakathwayo, 
Gabuza! 
4. GWALA 
Mphephethwa, 
Bhodla S’goduke, 
Seng’ inkom’ isesibayeni, 
Khamanga, 
Mdluli, 
Nzimande, 
Nina enabon’isihlabathi semuka nomfula; 
Nagxuma nangena nith’ inyama. 
5. SHABALALA 
Mshengu, 
Shabalala! 
Donga LwaMavuso, 
S’dwaba sinothuli, 
Sithi singabangcwaba, 
Sibe nomlandakazi. 

169 
IZITHAKAZELO EZINDE 
6. MKHIZE 
Mkhize! 
Gubhela! 
Gcwabe! 
Khabazela kaMavovo! 
Nhlam’eyaphelela etsheni ngokubacaphunela. 
Mumb’omhlophe! 
Sibisid’esimaphandla, 
Esaphandl’abaNguni bavungama. 
Mbo, uMbulazi okhany’amasi esiswini. 
Mbo, uMbulazi odla umuntu 
Emyenga ngendaba. 
Nin’enalala nomunwe 
Navuka nakhwif’ilanga. 
Nzalo kaSambela. 
Nina baseMbo 
Nina bakaSidaphudaphu 
Ngokubadaphunela. 
Nzalo kaLuzalo, 
Nzalo kaZelize! 
7. NXUMALO 
Zwide kaLanga! 
Mkhatshwa! 
Abathi bekhatshwa ngezinde 
Wen’ ubukhatshwa ngezimfishane, 
Ubukhatshwa ngezimagqukubezana. 
USoshangase kaSothondose! 
Ndwandwe waseGudunkomo! 
Nina bakoMnene, 
Nina bakamashesh’ afike kaMashobane 

170 
UNozinyang’ engakafiki 
Nina bakaNobhongoza 
Mnguni ongafi ngomkhonto. 
Magwaza bengahlonyulwa, 
Sandla sivik’umkhonto njengehawu. 
S’dinana samaphisa! 
Nkabanhle! 
Nina bakaNtombazi, 
Masuku! 
Langa! 
Mungwe! 
8. MAJOLA 
Mnguni! 
Yeyeza! 
Dudula! 
Dludla! 
Nina bakaMsongi wensimbi 
Ayithwal’ ekhanda 
Khon’ amagwal’ ezombalekela. 
Nina bakankani zaphikwa nguShaka; 
Nina bakaSiwelela ngoba kade bemvelela; 
Nina bakwaMangenangezithekhaya; 
Nina bakwaNdondo yomthongwana; 
Nina bakwankomo ziphusa ubusika nehlobo; 
Nina bakaMqulukazi; 
Nina enaqhibuka phansi njengamakhowandlovu, 
Nina enafundiswa ngabakwaDladla ukuth’ inyam’ iyosiwa. 
Nyanda yemikhonto! 
Nina baseMngeni! 
Ngqulunga! 
Dladlama! 
Ntube! 

9. 9. 
Mchunu! 
Macingwana! 
IChunu lakoNyanda, 
UNyanda wemikhonto. 
BakwaMajola uyahamba uyansinsitheka. 
AbaNguni abamhlophe. 
Nina bakwaMacingwana, 
Nina bakwaPhakade akaqhugi 
Owafela eNgonyameni. 
Nina bakwaNgqulunga, 
Nina bakwaNyongande, 
Nina bakwaSilwane, bakwaGabangaye, 
Nina Mabayeyesa baseMngeni. 
Macingwana! 
Kwadonga-dilika 
Ngiphuze amanzi aphilayo, 
Kade ngangiphuza imichachazo. 
Kwaphaphe lukaMancinza, 
Oluncinze izingane ezibunjini 
Kwaze kwasa ziqaqanjelwa. 
KaMchunu wasenhla, 
Owehla ngesilulu wagingqika. 


10. MKHWANAZI 
Nkwali yenkosi! 
Nina bakaNkanankana! 
UNondela mzimb’owanik’abafokazana, 
Bunz’ekhul’elagedl’imihanga, 
Layigedl’ emabuzabuzane. 
Nina bakwaMthakath’owathakath’emini, 
Abanye bethakath’ebusuku, 


171 

 

173 
Sekela impendulo yakho. (2) 
6. Umakoti uthakazelwa ngezibongo zasemzini. Yebo noma 
Cha? Sekela impendulo yakho. (2) 
7. Ziyaphela izithakazelo zingabe zisaqhubeka. Yebo noma 
Cha? Sekela impendulo yakho. (2) 
8. Khombisa imvumelwano sigcino ezibongweni zakwaBhengu. (2) 
9. Yini eyenza izithakazelo zifaniswe nezinkondlo? (2) 
10. Qhathanisa izithakazelo zakwaMkhize nezakwaMkhwanazi 
ubheke ubunkondlo obutholakala kuzona ngaphansi kwalezi 
zihlokwana ezilandelayo: 
• Ukuhleleka kwemigqa 
• Ukuxhumana 
• Isigqi 
• Imifanekisomqondo 
• Umlando wazo (25) 
UCWANINGO NGEZIBONGO 
Yenza ucwaningo ngemvelaphi yesibongo sakini nezithakazelo zaso, 
uveze ukuthi lezi zithakazelo zaqambeka kanjani futhi ngobani 
abathintekayo kuzona. Ungawusebenzisa nomdwebo osalulwembu 
ukuchaza ngokulandelana kwabathintekayo. Umbhalo wakho 
mawube ubude obuphakathi kwamagama angama-340 kuya 
kwangama-390. 
QAPHELA 
Sebenzisa imithombo yolwazi eyahlukahlukene enjenga 
lena: Umtapo wamabhuku, abantu abadala emndenini 
neminye imithombo engakusiza. [50 amamaki] 

174 
AMACULO/AMAHUBO 
UMCULO 
Lolu olunye uhlobo lobuciko bomlomo olwaludluliselwa 
ezizukulwaneni ngokuhlabelela. Isizwe esinsundu saziwa ngobugagu 
obugobhoza emithanjeni. Lobu bugagu umuntu akabufundi kepha 
uzalwa nabo. Ubugagu lobu nabo, buthungwa njengentambo 
busuka endulo bubabele engomusweni. UZulu uma esese, lokho 
ukwethula ngezindlela ezahlukene, kanjalo futhi nokudumala 
kwakhe. Injabulo kaZulu izwakala ngomculo, angiphathi indlela 
phela uma ebusile emcimbini lowo okade wenziwe. Kuthi kusazalele 
ihlokohloko kunjalo uzwe igagu lansondo seliyihlaba. Pho liyobe 
liyihlaba kobani bona, bayinqaka phezulu kusuke uthuli. 
Umculo womdabu wonke uma uwulalelisisa kahle unengqikithi 
ethize oyiqukethe. Usuka kumsunguli womculo, ngenhloso yokuthi 
kube khona akusho noma akushiyela labo abawulalele. Nakuba 
eminye imiculo iculelwa ukuzithokozisa nokuchitha isizungu, 
kepha inhlosongqangi yawo, ukwedlulisa umlayezo othile kulowo 
owulalele. Zonke izinhlobo zomculo womdabu zazihutshwa 
ngomlomo ingobo ezilondolozwe kuyo kuyingqondo. Ngesikhathi 
zihutshwa uZulu wangaleso sikhathi wayefunda ngokulingisa yena 
uZulu wayizolo. Babekuthathela emilonyeni yababenduleleyo 
kuqhubeke njalo kuze kuyofika kuZulu wangomuso. 

175 
AMAHUBO 
Noma bengashiwo abaqambi bamahubo ukuthi bangobani 
kodwa nabo bayefana nezimbongi eziqamba izibongo. Amahubo 
nawo awuhlobo oluthile lwenkondlo. Empeleni noma yimuphi 
umculo unobunkondlo ngoba amagama ahlelwa ngendlela ethize 
akhe umgqumo. Uma sibheka amahubo, ahambelana nesigigaba 
esenzeka ngaleso sikhathi. 
Amaculo 
Amaculo omshado 
Shanelan’amabala zingane 
Shanelani amabala zingane, 
Nang’umakoti ezongena, 
Epheth’udumo lwakhe 
Epheth’amaflawa ngesandla. 
Ubuhle bendoda 
Ubuhle bendoda 
Zinkomo zayo, 
Ungalibali ntombazane, 
Leth’imali yami, 
Leth’imali yami: 
Uz’uziphathe kakuhle 
Emzini wakho ntombazane, 
Leth’imali yami, 
Leth’imali yami! 
We makoti 
We makoti siph’isikhiye? 
Awuthul’awuthule mkhwenyana. 
Umkhwenyana uzolalaphi? 

176 
Kudala sihamba 
Kudala sihamba kula mathafa 
Sithunyiwe. 
Sicel’umkhwenyana asivulele singene. 
Kudala sihamba kula mathafa 
Sithunyiwe. 
Sicel’umkhwenyana asivulele singene. 
AMAHUBO OKUSEBENZA 
Sandla ngena la! 
Igosa: Sandla ngena la! 
Ibandla: Sandla ngena la! 
Igosa: Sandla ngena la! 
Ibandla: Sandla ngena la! 
Igosa: Uphind’ungene la! 
Ibandla: Uphind’ungene la! 
Igosa: Qhu! Suka nsimbi! 
Ibandla: Qhu! Suka nsimbi! 
Igosa: Suka nsimbi! 
Igosa: Suka nsimbi! 
Qukula zasha! 
Igosa: Qukula! 
Ibandla: Zasha! 
Igosa: Qukula! 
Ibandla: Zasha! 
Bonke: Qukula! Zasha! 
Qukula! Zasha! 

177 
IHUBO LOKUGAYA 
Kuyodliwa 
Kuyodliwa, kuyodliw’ eMatshalini, x2 
Kwadum’ imbokodo, kwadakw’amadoda. 
Yeb’eMatshalini...! 
Kwadum’ imbokodo, kwagiy’ amadoda. 
Kuyodliwa, kuyodliw’ eMangadini, x2 
Kwadum’ imbokodo, kwagiy’ amadoda. 
IHUBO LASEKWINDLA 
Bayeza 
Bayeza, bayeza zinyane lendlovu, x2 
Bayeza, bayeza zinyane lendlovu. 
Bazokweshwama, bazokweshwama zinyane lendlovu. 
Bazokweshwama, bazokweshwama zinyane lendlovu. 
Nangu udoloqina, qinani madoda, 
Nangu udoloqina, qinani bomama, 
Nangu udoloqina, qinani bantwana. 
IHUBO LOMBUNGAZO 
Awuthule sizwe 
Awuthule sizwe! 
Hheshe! 
Awuthule sizwe! 
Hheshe! 
Kukhon’okuzayo, kukhona okusedolweni! 
Kukhon’ okuzayo, kukhon’okuzongena. 
AMAHUBO EZOMBUSAZWE 
Igama lamakhosikazi 
Igama lamakhosikazi 
Igama lamakhosikazi 

178 
Malibongwe, malibongwe! 
Malibongwe, malibongwe! 
Igama lamakhosikazi 
Igama lamakhosikazi 
Malibongwe, malibongwe! 
Malibongwe, malibongwe! 
Sabela uyabizwa 
Igosa: 
Nelson Mandela 
Abavumayo: 
Sabela uyabizwa. 
Igosa: 
Uyabizwa! 
Abavumayo: 
Sabela uyabizwa. 
Igosa: 
Uyabizwa amaguerilla 
Abavumayo: 
Sabela uyabizwa. 
Igosa: 
Uyabizwa! 
Abavumayo: 
Sabela uyabizwa. 
Inj’emnyama 
Inj’emnyama, 
Idonswa ngeketanga, 
Ngabe kwenzenjani 
Zinja zobulawelani? 
Inj’emnyama. 
Idonswa ngeketanga, 

179 
Ngabe kwenzenjani 
Zinja zobulawelani? 
Zinja zobulawelani? 
Zinja zobulawelani? 
Zinja zobulawelani? 
Zinja zobulawelani? 
AMAHUBO OKUNQOBA 
Sibashaya benje 
Induna: 
Sibashaya benje! 
Iviyo: 
Umnt’othinta thina, 
Umnt’othint’iziqand’ematsheni! 
Induna: 
Sikhwili sami sokushaya! 
Iviyo: 
Umnt’othinta thina, 
Umnt’othint’iziqand’ematsheni! 
Induna: 
Bhoko lwam’lokuvika. 
Iviyo: 
Umnt’othinta thina, 
Umnt’othint’iziqand’ematsheni! 
Umnt’othint’iziqand’ematsheni! 
IHUBO LEMPI ELALIKHONZWE 
INGONYAMA UDINGANE KASENZANGAKHONA 
Siphakiwe siqond’empini, 
Ngaphesheya kwaleziya ntaba, 
Ngale kwezintaba zeNtshonalanga, 
Siqonde kwesingakaze silithi nhla, 
Sihambela wena Njunju woHlanga! 

180 
Ngonyama! 
Ndlovu! 
Mkhululi! 
Nkosi yamakhosi! 
Silo sikaZulu! 
Vezi! 
IHUBO LASEMSHADWENI 
USakh’umuzi akasabuy’ ekhaya; 
Simbon’ehamba nabanye. 
USakh’umuzi akasabhalel’ ekhaya; 
Simbon’ehamb’ edidizela. 
USakh’umuzi akasabhalel’ ekhaya; 
Simbon’eshay’ amaphepha. 
USakh’umuzi akasabuyel’ ekhaya; 
Simbon’edidizela. 
IHUBO LESILILO 
Igosa 
Senze......ni? Awu! Senzeni wemathongo? 
Abavumayo 
Awu senzeni? Awu, senzeni wemathongo? 
Yini ulak’ olungaka? Yini ukuzinyundela? 
Igosa 
Awu! Senzeni madoda? 
Abavumayo 
Senzeni, senzeni kangaka wemathongo? 
Wo-hhi..ya hha! Hhi...ya hha! 
YEKAN’ IZINYEMBEZI 
Igosa: 
Wo...! Yekani’ izinyembezi. 
Abavumayo: 
Yekani, yekan’ izinyembezi, 

: 
O...! Ziyosulwa madoda. 
Abavumayo 
Ziyakwesulwa, ziyakwesulwa ngecimamlilo, 
Ziyakwesulwa, ziyakwesulwa ngejo...jo, 
O, hhi...ya wo! Hhi...ya wo! 


IHUBO LOMLANDO 

IZWE LONKE 

OkaNdab’uzithulele! 
Kaqali muntu; 
Nango-ke uZithulele, 
Eyaye! 
Sinik’ abafo! 
O! O! Sinik’abafo! 


IHUBO LOTHANDO 

Wena jazi lami ngakuthenga ngani? 
Ngezinsizi baba siyolal’emakhaya x2 

Mba’ mbayi mbayi, mbayi! 
Wu......! wu.......! Siyolal’ emakhaya, 
Wu......! wu.......! Siyolal’ emakhaya, 
Sisebenza sisebenza siyolal’ emakhaya, 

Mba’ mbayi mbayi, mbayi! 

IZIQUBULO 

BABENGAPHI? 

Igosa : Babengaphi? 
Izinsizwa : Babengapha! Singapha! 
Igosa : Babengaphi? 
Izinsizwa : Babengapha! Singapha! 
Igosa : Ikhalaphi? 
Izinsizwa : Ikhalaphi induku yempi, 
Ikhalaphi? 

181 




182 
Igosa : Ikhalaphi? 
Izinsizwa : Ikhalaphi induku yempi, 
Igosa : Ikhalaphi? 
Izinsizwa : Sizwa ngosi 
Usikisiki uhhohhwa! 
AMACULO 
1. Khetha amaculo amabili omshado kulawa alandelayo: 
(Sandla ngena la, Kudala sihamba, Bayeza, Ubuhle bendoda) 
(2) 
2. Khetha okuthinta ezombusazwe kulokhu okulandelayo: 
(Igama lamakhosikazi, We makoti, Sabela uyabizwa, 
Shanelan’ amabala zingane) (2) 
3. Amahubo amafushane akhumbuza abantu ngezimpi. Yebo 
noma Cha? Sekela impendulo yakho. (2) 
4. Amahubo azimele nje awahambisani nalutho. Yebo noma 
Cha? Sekela impendulo yakho. (2) 
5. Abantu abasho iziqubulo bazisholo phansi. Yebo noma Cha? 
Sekela impendulo yakho. (2) 
6. Ihubo elithi, “Inj’ emnyama”, linomoya onjani? Sekela 
impendulo yakho. (2) 
7. Ihubo elithi, “Yekan’ izinyembezi”, ucabanga ukuthi liculwa 
uma kunjani? Sekela impendulo yakho. (2) 
8. Bala iminxa yabantu abathintekayo uma kushiwo iziqubulo. 
(2) 
9. Ngobugagu bakho, ake uziqambele izigiyo zakho uzibhale 
phansi. Mazingeqi emigqeni eyisishiyagalombili. (2) 
10. Ihubo elithi, “Igama lamakhosikazi”, linomlando onzulu 
kwezombusazwe. Chaza kabanzi ngeqhaza elabanjwa 
ngamakhosikazi ekukhululeni izwe laseNingizimu Afrika 
kanye nalelo asalibambile nanamuhla ekuthuthukiseni 
umphakathi. Unikeze nezibonelo. (25) 

183 
INGXENYE YESI -4 
IZAGA IZISHO NEZIPHICAPHICWANO 
IZAGA 
Ziyini izaga? 
Lena yimisho ephelele, ekwaziyo ukuzimela yenze 
umqondo ophelele. Azidingi kwesekwa ngamanye amagama 
ukuze umqondo ucace. Ziyizimo zokukhuluma nje 
ezishubisa ziyolise ulimi. Abanye izaga lezi baze bazibize 
ngokuthi zingamazwi ezazi zokukhuluma noma amazwi 
abahlakaniphileyo ngakho belu ukuthi zingubuciko 
bokukhuluma. Zinjalo nje azishayi phansi. Ziqukethe 
amaqiniso amukelekile abadala abafinyelela kuwo emva 
kwesikhathi eside bebukisisa ukwenzeka kwezinto ngendlela 
ethile engaguquki empilweni yabantu, yezilwane neyemvelo. 
Ngakho- ke izaga zethula ubuhlakani osebafakazeleka 
empilweni yabantu, ngakho kudinga ukuba umuntu 
abuqaphele lobu buhlakani ukuze aphile kahle. Yingakho 
phela kuthiwa zingamazwi enhlakanipho noma olwazi 
maqondana namasiko, inhlalo nempilo yabantu. Bheka 
nje lapho sithi, imali ayiluthezi olumanzi. Abayazi kahle 
imali ukuthi iyini nokuthi injani, uma bengalwazi lolu 
limi bangamangala nje ukuthi njengoba imali ingesiyena 
umuntu futhi ingahlanganise lutho nje nokutheza, ngabe 
isho ukuthini le nkulumo enje. Zinjalo-ke izaga njengoba 
sike sasho ukuthi zethula iqiniso elingephikiswe, njengoba 
kuyiqiniso elingephikiswe ukuthi imali umuntu angenza 
noma yini ukuze ayithole ngoba iyigugu, iyathandwa. 
UKUBALULEKA KWEZAGA 
Izaga zisetshenziselwa izinjongo ezahlukene. 
1. Ziyabeluleka abantu ngezindlela okumele baziphathe 
futhi baphathane ngazo. Yizwa nje lapho sithi: Igugu 
liyadonsiswana; seluleka phela labo abaganene ukuba 
babambisane ukuze bahlalisane kahle. Nalapho sithi; 
Kuhlonishwana kabili; 

184 
seluleka abantu ukuba basizane, ngoba phela umuntu usiza lowo 
omsizayo naye. 
2. Ziyabafundisa futhi nangokuthi yini abantu okumele 
bayenze, kanjani, nokuthi yikuphi okumele bakuqaphele 
ukuze baphile futhi baphilisane kahle. Yizwa nje lapho sithi: 
Idlozi liyabhekelwa, 
Indlela ibuzwa kwabaphambili, 
Isihlahla asoniwa, nezinye eziningi ezifundisayo. 
3. Ziyabaxwayisa futhi abantu ngezinto ezinhle nezimbi 
ezingalimaza izimpilo zabo njengalezi nje: 
Ungayishayi ingede ngoju. 
Umzungulu ubopha womile 
4. Izaga zijiyisa ulimi zilushubise inkulumo icace ithi bha. 
UKUHLUKANISWA KWEZAGA 
NGANGEMVELAPHI YAZO 
A. Eziphathelene nezilwane 
1. Isaga: Isilo siyawafinyeza amazipho aso. 
Imvelaphi yaso: Okokuqala nje, isilo yisilwane 
esisakati,ngakho amazipho aso ahlala efihlekile. Siwaveza 
kuphela lapho sesiwasebenzisa, ngakho akulula ukusibona 
ubungozi baso. 
Incazelo: Lesi saga siyaxwayisa ngokuthi akufanele umuntu 
avezele abanye lapho amandla akhe ekhona. 
2. Isaga: Ikhoth’eyikhothayo,ikhab’eyikhabayo. 
Imvelapahi yaso: Izinkomo nazo njengabantu ziyezwela 
uma ziphathwa kahle noma kabi. 
Ngakho eyikhothayo, nayo iyayikhotha kodwa eyikhabayo 
nayo iyaphindisela kanjalo. 
Incazelo: Sisho ukuthi umuntu usiza lowo naye omsizayo. 
B. Eziphathelene nemikhuba yabantu 
3. Isaga: Ihlonipha nalapho ingeyukwendela khona. 
Imvelaphi yaso: Sisuselwa ekuxwayisweni 

185 
kwamantombazane ngoba yiwona endayo. 
Incazelo: Sisho ukuthi intombazane ifanele ihloniphe wonke 
umuntu ngoba ayazi lapho iyophelela khona. 
4. Isaga: Idlozi liyabhekelwa. 
Imvelaphi yaso: Sisuselwa enkolelweni yabantu yokuthi 
umuntu osewafa ubheka umndeni osaphila. 
Incazelo: Kusuke kuxwayiswa umuntu ukuthi angabozifaka 
engozini ngoba ethembe ukuhlengwa ngamadlozi. 
C. Eziphathelene nomzimba womuntu 
5. Isaga: Usifumbu ubona uqhaqhazela. 
Imvelaphi yaso: Sisuselwa ekuxwayiseni umuntu othi naye 
enesakhe isici kodwa ahlekise ngesici esikomunye. 
Incazelo: Umuntu kulula kabi ukukhuluma ahlekise ngezici 
zabanye akhohlwe ukuthi naye belu unezakhe. 
6. Isaga: Izandla ziyagezana. 
Imvelaphi yaso: Sisuselwa ekugezeni izandla lapho uthola 
khona ukuthi isandla esisodwa asikwazi ukuzigeza, kodwa 
siyakwazi ukugeza esinye. 
Incazelo: Sisho ukuthi kuyasizwana. Umuntu usiza 
abamsizayo. 
D. Eziphathelene nenjabulo nentukuthelo 
7. Isaga: Igcagcele esokeni. 
Imvelaphi yaso: Kudalo, nanamuhla imbala kusenzeka 
kwezinye izindawo ukuthi intombazane ikhethelwe umuntu 
ezoshada naye. Abazali nezihlobo yibo ababeyihlelela 
intombazane kumbe inkosi kube yiyo ejuba izintombi 
ukuthi zigane ebuthweni elithile. Lapho intombazane 
yayingenakusiphikisa leso sinqumo. Intombi yayijabula-ke 
uma izoshada nomuntu evele nayo imthanda, ingaphoqwe 
muntu. 
Incazelo: Kwenzeke lokho umuntu akuthandayo 
okumthokozisayo. 
8. Isaga: Inhliziyo igaya izibozi 
Imvelaphi yaso: Sisuselwa esifengqweni sokwenzasamuntu 

186 
lapho kwenziwe sengathi inhliziyo iyakwazi ukugaya 
njengomuntu, kanti wukuthi nje iphatheke kabi ngoba 
kukhona omonile lowo muntu. 
Incazelo: Kusuke kushiwo kumuntu ophatheke kabi 
kakhulu, othukuthele ngendlela yokuthi angafuna 
nokuziphindiselela kulabo abamcasulile. 
E. Eziphathelene nobudlelwano 
9. Isaga: Ingwe ikhotha amabala ayo amhlophe namnyama. 
Imvelaphi: Sisuselwe kuwo amabala engwe. Kakade amabala 
awayo wonke, kungakho-ke ingakopoloti uma iwakhotha. 
Incazelo: Sifundisa abantu ukuthi bangabakhethi abantwana 
babo kodwa babaphathe ngokufanayo. 
10. Isaga: Wudwendwe lolimi namathe. 
Imvelaphi: Sisuselwa ekungahlukaneni kwamathe nolimi, 
kuyinto ehlala indawonye sengathi kushadiwe. 
Incazelo: Kushiwo kubantu abezwana kakhulu. Abehlukani. 
11. Isaga: Ubucubu obuhle buhamba ngabubili. 
Imvelaphi: Sisuselwa ezinyonini ubucubu ezihlala zihamba 
ngambili. Uma enye ihleli noma esidlekeni, enye iyama 
iqaphe ingozi ukuze ihlabe umkhosi zibaleke uma kukhona 
ekubonayo okuyingozi. 
Incazelo: Kusho ukuthi kuhle ukuba nabangani 
abakusizayo bakuvuse lapho sewuyokhalakathela esiweni 
uyela engozini. 
F. Eziphathelene nobuvila 
12. Isaga: Ukhoz’ olubambayo ngoluzulayo. 
Imvelaphi yaso: Sisuselwa enyonini yamahlathi, ukhozi 
oluzingela ngokuba lundize luyozithi chwa esihlahleni 
esiphakeme bese luqalaza elungakuthola likudle. Luyobe 
selundiza lwehlele kukho likuthathe likhuphuke nakho 
luyokudlela phezulu esihlahleni. 
Incazelo: Sixwayisa umuntu ngobuvila ngoba ophumelelayo 
phela yilowo osebenzayo. Ivila lingelindele lutho. 
13. Isaga: Yek’izindlela ukumila utshani. 

187 
Imvelaphi yaso: Sisuselwa ezindleleni okuhanjwa kuzo njalo 
okwenza utshani bungamili kulezo ndlela. Ukumila kwabo 
utshani kukhomba ukungasetshenziswa kwazo. 
Incazelo: Kushiwo kumuntu ovilaphayo onganyakazi ohlala 
ehlezi nje. Uze abone nendlela eza ekhaya seyavalwa utshani 
ngenxa yokungayisebenzisi. 
G. Eziphathelene nenhlonipho 
14. Isaga: Kuhlonishwana kabili. 
Imvelaphi yaso: Sisuselwa khona ekuhloniphaneni ukuthi 
okuhloniphayo nawe mhloniphe noma ngabe ungakanani. 
Incazelo: Uma umuntu ehlonipha abanye nabo kumele 
bamhloniphe. Kuyasizwana. 
15. Isaga: Unyaw’alunampumulo. 
Imvelaphi yaso: Sisuselwa esifengqweni sokwenzasamuntu 
ngoba phela unyawo alukwazi ukuba nekhala lokuhogela. 
Siyaxwayisa lesi saga ngokuphathwa kwezihambi ukuthi 
unyawo ngeke lwakwazi ukukuhogelela uma uhambile 
ukuthi dlula ungangeni lapha ngoba kunabantu owake 
wabaphatha kabi behambile, abangase bakuphathe kabi 
nawe. 
Incazelo: Baphathe kahle abantu bokuhamba ngoba awazi 
ukuthi ngelinye ilanga uyohamba uze ufikephi. 
H. Eziphathelene nobuphofu 
16. Isaga: Ufinya ngolimi njengenkomo. 
Imvelaphi yaso: Sisuselwa enkomeni indlela elisula ngayo 
ikhala. Isebenzisa ulimi. Umuntu okusuke kushiwo kuye 
lokhu, umuntu osuke eswele ngisho nesidwedwe sokufinya 
lesi. 
Incazelo: Kushiwo kumuntu oweswele kakhulu. 
17. Isaga: Ikati lilala eziko. 
Imvelaphi yaso: Sisuselwa endaweni okubaswa kuphekelwe 
kuyo, iziko. Uma kungasabaswa ngoba kungekho 
okuzophekwa, ikati limane lizitholele indawo lapho 

188 
lizobhuquza lizilalele khona. 
Incazelo: Sichaza isimo sokweswela okukhulu. Babulawa 
yindlala, abanalutho, baswele. 
I. Esiphathelene nobuqhawe 
18. Isaga: Indoda ifela ezinkomeni. 
Imvelaphi yaso: Sisuselwa ezinkomeni okuyinto eyabe 
iyigugu futhi yizo ezazikhomba ukusutha komnumzane 
ahlonishwe. Ngakho-ke uma kukhona okuhlasela 
izinkomo indoda yayiphuma iyobheka ukuze izisindise. 
Kwakuwubuqhawe ukufela izinkomo zayo. 
Incazelo: Sisho ukuthi kufanele umuntu azivikele izinto 
zakhe eziligugu. 
J. Eziphathelene nobuhlakani 
19. Isaga: Uchakide usiheha ngesibhelu isikhukhukazi. 
Imvelaphi yaso: Sisuselwa esilwaneni esinobuhlakani 
nobuqili, uchakide. Kushiwo kumuntu owenza umusa 
komunye ngoba kukhona afuna ukukucela. 
Incazelo: Sisho ukuthi uyazithandekisa khona 
kungezubonakala okubi akuhlosile. 
20. Isaga: Ofun’ukuhlakanipha wakha eceleni kweqili. 
Imvelaphi yaso: Sisuselwe egameni iqili okuwumuntu 
owugalajane, ohlezi enamaqhinga okuwaka abanye. Ukuze 
ubone ukuthi iqili liphumeleliswa yini kumele usondele kulo 
ubone ukuthi lisebenza kanjani. Likhulu ithuba lokufunda 
uma useduze okunokuba ukude. 
Incazelo: Sisho ukuthi umuntu uphumelela ngokuqaphela 
ukwenza kwalabo abaphumelelayo. 
K. Eziphathelene nobuwula 
21. Isaga: Umathunyw’avume njengempaka yomthakathi. 
Imvelaphi yaso: Sisuselwa esilwaneni impaka okuthiwa 
yisona umthakathi asithumayo lapho eyothakatha. Kuthiwa 
senza noma yini esithunywe yona ngaphandle kokubuza. 
Incazelo: Lesi saga sichaza umuntu ongenangqondo owenza 

189 
nje noma yini okuthiwa makayenze. 
22. Isaga: Kaziphelelanga, kwasala uchakide nonogwaja. 
Imvelaphi yaso: Sisuselwa kwizinyamazane abantu 
abazishisela umntwana ozelwe ukumqinisa. Lezi nyamazane 
kuhlanganiswa izikhumba, amathambo nokunye 
kwezilwane.Uchakide nonogwaja yizilwane ezithathwa 
ngokuthi zihlakaniphile. Uma zisale ngaphandle ngenkathi 
kuxutshwa izinyamazane, baye bathi lowo akahlakaniphile 
ngoba azixutshwanga lezi zilwane, ngakho kukhona 
okwasala. 
Incazelo: Sisho ukuthi umuntu akahlakaniphile kahle. 
L. Eziphathelene nemindeni nabantwana 
23. Isaga: Umuzi weziqhwaga uyachitheka. 
Imvelaphi yaso: Sisuselwa egameni isiqhwaga okuwumuntu 
oyisilwi. Ziyexwayiswa iziqhwaga uma ziganene ukuthi 
mazingakuvumeli ukuphakama kwemimoya bese 
engabibikho phakathi kwazo ofuna ukwehlela ngezansi. 
Incazelo: Sisho ukuthi uma kungekho ofuna ukuthobela 
omunye ekhaya, lowo muzi uyabhidlika. 
24. Isaga: Akudlozi lingayi ekhaya. 
Imvelaphi yaso: Sisuselwa kwinkolelo yamadlozi abaningi 
abakholelwa ukuthi anendawo ayidlalayo amadlozi 
ekhaya. Impilo yomuntu ayipheli ngokufa kwakhe kodwa 
uyabuyiswa ekhaya emva kwesikhathi esithile azobabheka 
abaphilayo ekhaya. 
Incazelo: Uma selenziwe isiko lokubuyisa, idlozi liyabuya 
lizobheka umuzi. Noma lithukuthele alidubeli kwminye 
imizi. 
25. Isaga: Umuthi ugotshwa usemanzi. 
Imvelaphi yaso: Sisuselwa emthini ukuthi uma ufuna 
ugobele ngasendaweni ethile, kumele uwugobe usathambile 
ngoba uma sewuze wakhula sewuyothi uthi uyawugoba 
wephuke. 
Incazelo: Kuxwayiswa abazali ukuba abantwana babo 
babafundise indlela efanele yokuziphatha besebancane 

190 
nje ngoba uma ubayekela manje bayokwehlula lapho 
sebekhulile. 
26. Isaga: Inkunzi isematholeni. 
Imvelaphi yaso: Sisuselwa ematholeni lapho kuvela 
izinkunzi zakusasa. 
Incazelo: Kwelulekwa abazali ukuba babakhulise 
kahle abantwana ngoba kuzoqhamuka kubona abaholi 
bangomuso. 
M. Eziphathelene nezinganekwane 
27. Isaga: Imbila yaswela umsila ngokuyalezela. 
Imvelaphi yaso: Sisuselwa enganekwaneni yembila 
okuthiwa zathi sezibiziwe zonke izilwane ukuzolanda imisila 
yazo, yona ngenxa yobuvila, yanqena ukuya lapho kodwa 
yathumela iphathisa kwezinye izilwane kanti kufanele 
isilwane sizifikele sona mathupha. Zabuya nemisila izilwane 
yasala kanjalo-ke yona ingenamsila. 
Incazelo: Sukuma uzenzele, ungalokhu uthumela ngenxa 
yokuvilapha. 
28. Isaga: Kawuboni unguMashongwe yini? 
Imvelaphi yaso: Sisuselwe endabeni okuthiwa yenzeka 
ngesikhathi sokubusa kwenkosi uShaka. UMashongwe 
kuthiwa wayeyinhloli yakhe okwathi ngelinye ilanga emi 
phezulu entabeni ethunywe ukuyohlola uMzilikazi, wabona 
umhlambi wezinyamazane phansi esigodini yena wabona 
sengathi umhlambi wezinkomo.Wuye lowaya eyobikela 
inkosi ukuthi ubone umhlambi wezinkomo. Wajabula 
uShaka wathumela ibutho ukuyolanda umhlambi lowo. 
Amabutho afike angabona mhlambi wezinkomo ngaphandle 
kowezinyamazane. Afike ambikela uShaka ngakubonileyo. 
Wadinwa uShaka wathi abamkhiphe amehlo uMashongwe 
ngoba kanti amehlo akhe awanalusizo lwalutho. 
Incazelo: Kusuke kushiwo kumuntu oziphathisa okomuntu 
ongaboni kahle emehlweni. 

191 
N. Ezisuselwe ezifengqweni 
29. Isaga: Umlomo yishoba lokuziphungela. 
Imvelaphi yaso: Sisuselwe esifengqweni sokungathekisa 
lapho umlomo ungasaqhathaniswa neshoba kodwa, 
sewumane wabizwa ngalo ishoba. 
Izilwane, njengemfuyo nje, zisebenzisa imisila yazo 
ukushikiza izimpukane emzimbeni yazo. Nomuntu 
ngokunjalo usebenzisa ishoba lakhe okungumlomo 
ukuzihlangula lapho ezibona ezongena obishini. 
Incazelo: Ngokuzikhulumela uyakwazi umuntu 
ukuzihlangula azikhiphe enkathazweni. 
Umlomo uyisihlangu sokuzivikela. 
30. Isaga: Ukufa kudla fumuka, kudle silaza. 
Imvelaphi yaso: Sisuselwa esifengqweni sokwenza samuntu. 
Lapha ifumuka, okuwutshwala obusha, simele abantu 
abasha, kanti isilaza, utshwala osebubudala lapha simele 
abantu abadala. Ukufa kunikwa izimpawu zento ephilayo 
sengathi kunomlomo kuyakwazi nokudla. 
Incazelo: Sisho ukuthi ukufa akukhethi abadala nabancane 
bonke bayafa nje. 

192 
Imibuzo emva kokufunda 
1. Ziyini izaga? Nikeza incazelo egcwele. [5] 
2. Qedela isaga ngasinye bese usichaza ukuthi sisho ukuthini. 
a) Impi yomndeni… (2) 
b) Zinqunywa amakhanda… (2) 
c) Izimfene zihlekana… (2) 
d) Umlungisi uzithela… (2) 
3. Nikeza incazelo yesaga ngasinye kuvele ukuthi uyasazi ukuthi 
sisho ukuthini. 
a) Imbilapho ivuna isilonda. (2) 
b) Zimbiwe yinsele yazishiya. (2) 
c) Kubambene ingwe nengonyama (2) 
4. Chaza isifengqo esikulesi saga 
a) Inhliziyo igaya izibozi (2) 
b) Umathunywa avume okwempaka yomthakathi (2) 
5. Zibaluleke ngani izaga enhlalweni yabantu? Chaza (10) 
[33 amamaki] 

193 
IZISHO 
Izisho nazo njengezaga, ziyinkulumo yobuciko. Ziwubugagu 
bokwethula inkulumo ngendlela egigiyelayo kusetshenziswa 
izifengqo. Ziveza ubugagu nobungcweti bokukhuluma. Zisebenzisa 
kakhulu imifanekiso mqondo. Ngale ndlela-ke igama olaziyo 
ligcina selisho okunye okwehlukile kulokhu elijwayele ukukusho 
uma liyilo nje phaqa. Bheka nje lapho umuntu ethi, uyoze 
ulutheze olunenkume, lapha asiqondene nokhuni lolu esilwaziyo 
ngempela,kodwa siqondene nenkinga oyogcina ungene kuyo uma 
uyilokhu uqhubeka nenkani yakho, uzigaxa ezindabeni. Inkume 
phela yisilwanyana esisanyoka esivame ukuhlala ezinkunini. 
Uma-ke uyilokhu utheza( uma ulokhu uzigaxa ezindabeni)uyoze 
utheze nokhuni olunalesi silwanyana esisanyoka(uyoze uzithole 
sewusengxakini) 
Ulimi lwesiZulu-ke luvele lusebenzisa kakhulu ukugigiyela, 
into aluvami ukuyisho iqonde ngqo. Uzwe umuntu ebuza ogulayo 
ukuthi uphethwe yini, ebe eqonde ukuthi uguliswa yini. Nalowo 
obuzwayo ahle aphendule kalula nje athi ngiphethwe yizinyawo. 
Inkulumo enje yiyona esetshenziswa njalo futhi akusanakeki 
ukuthi konje izinyawo zingamphatha kanjani umuntu lowo 
ngoba phela azinazandla zona zokuphatha umuntu, yisifengqo nje 
sokwenzasamuntu. 
Abantu abaningi bavame ukuzidida izaga nezisho.Bakuthatha 
njengento efanayo, kanti phinde akunjalo.Isaga nesisho 
kwehlukene. 

194 
UMEHLUKO PHAKATHI KWEZAGA NEZISHO 
1. Isaga siwumusho ophelele okwaziyo ukuzimela. Asidingi 
kusekelwa ngamanye amagama ukuze sibe nomqondo 
ophelele ozwakalayo. 
Isibonelo: UZenzile kakhalelwa kukhalelwa uZumekile. 
Umqondo uphelele futhi ucacile. 
Isisho sona uma sizimele sodwa asiwona umusho ophelele, 
kepha siyibinzana nje lamagama ayimishwana engenawo 
umqondo ophelele. 
Isibonelo: Ukushaya uchithe, umqondo lapha awuphelele. 
Ukuze uphelele kudingeka amanye amagama azoseseka. 
Isibonelo: UBabo washaya wachitha nemali kamalume. 
(okusho ukuthi wahamba wayoshona) 
2. Isisho sinesakhiwo esiguqukayo. Siyaguquka sihambelane 
nenkathi yesenzo kanye nobunye nobuningi balokho 
okukhulunywa ngakho. 
Isibonelo: UBabo ushaye wachitha nemali kamalume. 
OBabo bashaye bachitha nemali kamalume.. 
UBabo uzoshaya achithe nemali kamalume. 
OBabo bazoshaya bachithe nemali kamalume 
UBabo washaya wachitha nemali kamalume. 
OBabo bashaya bachitha nemali kamalume 
Isaga sona sinesakhiwo esingaguquki. Ingaguquka imisho 
eseduzane naso ivumelane nenkathi, nobunye nobuningi 
balokho okukhulunywa ngakho kodwa sona sisala sinjalo 
singaguqukile. 
Isibonelo: Sasimtshela uZo ukuthi akafundele umsebenzi 
wala waphetha, bheka manje akasawutholi umsebenzi, 
isalakutshelwa-ke sibona ngomopho. 
Sasibatshela oZo ukuthi abafundele imisebenzi, bala 
baphetha,bheka maje abasayitholi imisebenzi, isalakutshelwa-
ke sibona ngomopho. 
3. Omunye umehluko phakathi kwezaga nezisho wukuthi, 
izaga zethula amaqiniso angephikiswe futhi amukelekile 
emva kokuba abadala babhekisisa kahle ukwenzeka 
kwezinto ngendlela efanayo isikhathi eside, base befinyelela 

195 
kuwo. Izisho zona akukho qiniso elitheni ezilethulayo. 
Ziyaqagela nje ukuthi okuthile kungase kwenzeke, 
okunokwenzeka ukuba kungenzeki, njengokuthi uma sithi 
nje, uyoze ulutheze olunenkume, kungenzeka njalo ugcine 
ungaluthezanga olunenkume. 
UKUBALULEKA KWEZISHO: 
1. Izisho zibalulekile ekuvezeni nasekugcineni ubungcweti 
nobuciko bolimi ukuze bungashabalali. Bheka nje uma 
umuntu ethi: UMadlala akazalanga lutho lapha kuVusi 
wabola amathumbu, okusho ukuthi wazala ingane 
ehluphayo engenamsebenzi walutho. 
Ongalwazi lolu limi angadideka nje ukuthi engabe Madlala 
ndini uphila kanjani uma wabola amathumbu. Hhayi 
ngoba abola ngempela amathumbu kaMadlala kodwa 
kugigiyelwa ukuhlupha nokungabi nalusizo kwengane yakhe, 
bese kusetshenziswa ihaba ukugqamisa ububi bale ngane 
kaMadlala. 
2. Izisho ziyasiza futhi ekuhloniphiseni inkulumo, kuthi 
amagama alumelayo ezwakale kamnanjana, bheka nje, 
okunokuba sithi umalume udakiwe, sikuhloniphisa ngokuba 
sithi uqhuba imbuzi. Kuningi nokunye ukuhloniphiswa 
kwamagama esikutholayo lapha kwizisho. 
3. Izisho ziyasiza futhi ekufundiseni ngempilo, inhlalo 
nangamasiko njengalezi: 
Ukubhekela idlozi: Okusho ukugwema ingozi. 
Ukubutha ibutho: Kusho ukuqoqela ndawonye ontanga 
kanye nezinye izinsizwa ezithi azibe kulelo banga babe 
liqembu, okuvame ukuba kube elempi bese lethiwa igama 
njengalawa nje, uThulwana, iNgobamakhosi njll. 
Ukugweba izingane: Kusho isiko lokukhipha izingane igazi 
ukuze zizihloniphe ziziphathe kahle. 

196 
UKUHLELWA KWEZISHO NGEMVELAPHI 
YAZO, INCAZELO KANYE NEZIBONELO 
ZOKUSEBENZA KWAZO EMSHWENI. 
A. Eziphathelene nezilwane 
1. Isisho: Ukuba wuchakijane 
Incazelo: Kusho umuntu ozenza iqili. 
Imvelaphi: Uchakide yisilwane esidume ngokuhlakanipha 
nemikhuba yaso iyabuveza lobu buhlakani, obunobuqili 
phakathi. Bheka uma ebona inyoka afuna ukuyibulala, 
ufuna umgodi wayo aze awuthole bese ezilinganisa kuwona. 
Uyasuka lapho uyayethusa maqede agijime ayongena 
emgodini wayo. Iyothi lapho ithi iyangena ayishumpune 
ikhanda bese ephuma nayo ayoyidlela ngaphandle komgodi. 
Umusho: Wayezama ukuba wuchakijane entshontsha 
izincwadi zethu ayozidayisela abafundi bakwezinye izikole, 
kanti uzogcina ebanjiwe ajeziswe kabuhlungu. 
2. Isisho: Ukubhekwa yisambane 
Incazelo: Kusho ukungaphumeleli entweni obewukade 
uzimisele ngayo. 
Imvelaphi: Isambane yisilwane esicashayo emini ebusuku 
bese sihamba siguduza sifuna iziduli zemihlwa sizimbe. 
Umusho: UZodwa wabhekwa yisambane abhuntsha wonke 
amaphupho akhe okuba usomabhizinisi ovelele. 
3. Isisho: Yizilo zokwelamana 
Incazelo: Kusho ukuthi bayazwelana bazalwa mfazi munye. 
Imvelaphi: Izilo abantwana bengwe. Ayathandana 
amazinyane engwe. 
Umusho: UThoko noFikile bakhelene kodwa bazwelana 
sengathi yizilo zokwelamana. 
B. Eziphathelene nemikhutshana yabantu. 
4. Isisho: Ukukhipha ubuthi 
Incazelo: Kusho ukuphungula utshwala ngokubuphuza. 
Imvelaphi: Kungumkhuba wabantu ukuba uthi uma 
ubalethela utshwala besiZulu uqale ubuqhabule uthi 

197 
ukubuphungula ukuze babone nabazobuphuza ukuthi 
akukho buthi obufakiwe. 
Umusho: UFano wangena nokhamba lotshwala waguqa 
wakhipha ubuthi wabe eselubeka phambi kobaba. 
5. Isisho: Ukubhekwa yidlozi 
Incazelo: Kusho ukwehlelwa yinhlanhla. 
Imvelaphi: Sisuselwa enkolelweni yokuthi umuntu osewafa 
uyawubheka umndeni wakhe. 
Umusho: Angazi nami ukuthi ngiphumelele kanjani kulo 
mncintiswano obunzima kangaka, ngiyabona impela ukuthi 
ngibhekwe idlozi lami. 
C. Eziphathelene nomzimba womuntu 
6. Isisho: Ukubeletha umntwana ongehliyo 
Incazelo: Kushiwo kumuntu onesifumbu. 
Imvelaphi: Isifumbu umuntu udalwa naso. Kuba yiqhubu 
elikhulu noma ilunda emhlane bese kuba sengathi kukhona 
akubelethe. 
Umusho: Wake wavelelwa uZaba waba nesifumbu 
ngoba izingane zimgcona ngaso zithi ubelethe umntwana 
ongehliyo. 
7. Isisho: Ukuba nguphumalangasikothe 
Incazelo: Kushiwo intombi enhle kakhulu. 
Imvelaphi: Sisuselwa ekutheni uma ilanga liphuma, liba 
lihle kanjalo noma seliyoshona selibantubahle. 
Umusho: Akamuhle uNokuzola, nguphumalangasikothe 
wangoqobo. 
D. Eziphathelene nenjabulo 
8. Isisho: Ukujabula ufe 
Incazelo: Kusho ukujabula kakhulu. 
Imvelaphi: Sisuselwe esifengqweni esiyihaba. 
Umusho: Wajabula wafa uZinti ezwa ukuthi uzovakashiswa 
eKapa njengoba ephumelele ngamalengiso. 
9. Isisho: Ukuhleka kuvele elomhlathi 
Incazelo: Kusho ukuhleka weneme kakhulu. 

198 
Imvelaphi: Sisuselwa ezinyweni elikhulu ngemuva 
emlonyenli elivela kuphela uma ukhamisa kakhulu. 
Umusho: Wahleka kwavela elomhlathi ubaba ezwa ukuthi 
uwine ilotho. 
E. Eziphathelene nentukuthelo 
10. Isisho: Ukuthi klulu 
Incazelo: Kusho ukubuka umuntu ngeso elibi eligcwele 
inzondo noma intukuthelo. 
Imvelaphi: Sisuselwa kwisenzukuthi esichaza indlela iso 
elibuka ngayo. 
Umusho: Wathi uyakhuluma uMvelo echaza isisusa 
sengxabano yabo noNdoda, wavele wamuthi klulu ngeso 
wathula akabe esaqhubeka. 
11. Isisho: Inhliziyo igaya izibozi 
Incazelo: Kushiwo uma umuntu ethukuthele kakhulu 
Imvelaphi: Sisuselwe esifengqweni sokwenzasamuntu ngoba 
phela inhliziyo yisitho somzimba esingakwazi ukugaya 
njengomuntu 
Umusho: USakhile walala inhliziyo yakhe igaya izibozi ezwe 
ukuthi kunabantu abagqekeze umuzi wakhe oseGoli. 
F. Eziphathelene nobudlelwano 
12. Isisho: Ukuba ngamathe nolimi 
Incazelo: Kushiwo kubantu abezwana kakhulu 
Imvelaphi: Sisuselwa ekuthini amathe akehlukaniseki 
nolimi, kuhlala kundawonye njalo. 
Umusho: UZizwe noZola abehlukani amathe nolimi. 
13. Isisho: Ukuxabana kobendle 
Incazelo: Kushiwo lapho kunokuhilana phakathi kwabantu 
abathandanayo izinto zonakele. 
Imvelaphi: Sisuselwa kulezi ntanjana ezincane ezebulwa 
esihlahleni ubendle, okwakhiwa ngazo isigege okuyibhande 
elibhincwa amantombazane asemancane. 
Umusho: Kwakumuncu emshadweni kaZiba nakhu phela 

199 
kwakuxabene ubendle emndenini kungekho okhulumisa 
omunye. 
G. Eziphathelene nobuvila 
14. Isisho: Ivila lidla ubuvila 
Incazelo: Kusho ukuthi ubuvila abukhokheli 
Imvelaphi: Sisuselwa kwivila, umuntu ongathandi noma 
owenqenayo ukusebenza. 
Umusho: Ningakhohlwa ukuthi angisaphekeli muntu mina, 
umuntu umazibonele ebhodweni ivila-ke liyodla ubuvila 
balo. 
15. Isisho: Izindlela ukumila utshani. 
Incazelo: Kusho ukuthi uyavilapha kabi, akanyakazi. 
Imvelaphi: Sisuselwa esageni esithi yeka izindlela ukumila 
utshani ngenxa yokuvilapha nendlela eza ekhaya seyaze 
yavaleka yamila utshani ngoba ayisetshenziswa. 
Umusho: Izindlela seziyomila utshani ngenxa yobuvila 
bezingane zalapha ekhaya ezingafuni kwenza lutho. 
H. Eziphathelene nenhlonipho 
16. Isisho: Ukulala umlalela wafuthi 
Incazelo: Kusho ukufa. 
Imvelaphi: Sisuselwa ekulaleni komuntu angabe esaphinde 
avuke ngoba esefile. 
Umusho: Sasithi uThandi ulele ngoba egula kanti asiboni 
ukuthi uselele umlalela wafuthi. 
17. Isisho: Ukuqhuba imbuzi 
Incazelo: Kushiwo kumuntu ohamba egqwegqwa 
entengantenga ngenxa yokudakwa. 
Imvelaphi: Sisuselwa embuzini eqhutshwayo iyilokhu 
iphuma endleleni inqampuna utshani eceleni kwendlela. 
Umusho: Sahlangana nomalume kaNzobe ephuma 
emshadweni ehamba eqhuba imbuzi. 

200 
I. Eziphathelene nobuphofu 
18. Isisho: Ukudla imbuya ngothi 
Incazelo: Kusho ukuhlupheka okukhulu. 
Imvelaphi: Sisuselwa kubantu abadla imbuya imifino 
bengayishebi nalutho. 
Umusho: Selokhu ashonelwa umyeni wakhe uMaNzuza 
usedla imbuya ngothi kanti nabantabakhe sebabhunguka 
bamshiya. 
19. Isisho: Ukugxaza amanzi njengengcuba 
Incazelo: Kusho ukuhlupheka weswele kakhulu. 
Imvelaphi: Sisuselwa kwingcuba okuyinyama yesilwane 
esizifele. 
Umusho: Konje ngingakusiza ngani nje mntanomntanami 
njengoba nami ngizigxazela amanzi njengengcuba nje. 
J. Eziphathelene nobuqhawe 
20. Isisho: Iqhawe lifela ebuqhaweni 
Incazelo: Kukabili, kungasho ukuthi umuntu ulinyazwa 
yinto acabanga ukuthi uyingcweti kuyo. Kungasho futhi 
ukufa ulwa uzabalaza. 
Imvelaphi: Sisuselwa eqhaweni, umuntu onesibindi 
ongakwesabi ukulwa. 
Umusho: Wayenesibindi uNzawu nakuba zambulala 
izinsizwa ezazithumbe umhlambi wezinkomo zakhe kodwa 
kwabonakala ukuthi nokho iqhawe lifele ebuqhaweni balo. 
21. Isisho: Ukudla ubhedu. 
Incazelo: Kusho ukunqoba emqhudelwaneni, ubehlule 
bonke. 
Imvelaphi: Sisuselwa enyameni yenhliziyo ekanye nephaphu 
edliwa yingqwele. 
Umusho: Kwavele kwacaca zisuka nje ukuthi uNtonto 
nguye ozodla ubhedu emqhudelwaneni wabaculi bomculo 
wokholo. 

201 
K. Ezisuselwa Ezinganekwaneni 
22. Isisho: Ukubamba elentulo 
Incazelo: Kusho ukulandela lokho okuzwe kuqala. 
Imvelaphi: Sisuselwa enganekwaneni yonwabu 
nentulo okuthiwa uMvelingqangi wathumela 
unwabu ukuba luyotshela abantu emhlabeni ukuthi 
abayikufa. Ngokunwabuzela konwabu luhamba lulibala 
wubukhwebezane endleleni, uMvelingqangi wabe 
esethumela intulo nomyalezo osewehlukile wokuthi abantu 
bazokufa.Lwafika muva unwabu intulo seyifike kuqala 
kubantu. Lwathi noma luthi luyakhuluma abantu ababe 
besalulalela ngoba sebebambelele kulokho abakuzwe 
ngentulo. 
Umusho: Noma sewungathini manje, mina ngibambe 
elentulo angisajiki kulokho okushilo. 
23. Isisho: Amabon’abonane 
Incazelo: Kusho ukusongelana, bayoze bakubone nawe 
abanamehlo. 
Imvelaphi: Sisuselwa esageni amabonabonane okuthiwa 
ashiwo nguGcugcwa kuShaka emva kokubanjwa kwakhe 
kade entshontshe izinkomo zikaShaka. UGcugcwa walethwa 
kuShaka, yathi inkosi imbingelela yena waphendula 
ngokuthi, amabonabonane, ubona mina nje bayokubona 
nawe abanamehlo. 
Umusho: Hhawu Zola ufika ungifaka obishini olungaka 
uyasuka lapho awusafuni ukungitakula, angisho lutho kodwa 
ngithi nje amabonabonane, bayokubona nawe abanamehlo. 
L. Ezisuselwe ezageni. 
24. Isisho: Ukuba yinkalankala 
Incazelo: Kusho ukulokhu ukekela ungaqondi ngqo entweni 
oyenzayo. 
Imvelaphi: Sisuselwa esageni uhamba lugugumbe 
njengenkalankala. 
Umusho: Vele uyenze le nto ofuna ukuyenza uyeke ukuba 
yinkalankala uyilokhu ujikeleza ukekela. 

202 
25. Isisho: Ukuba ngamathe nolimi 
Incazelo: Kushiwo kubantu abazwanayo abangabangane 
abakhulu. 
Imvelaphi: Sisuselwa esageni amathe nolimi. 
Umusho: Babengeve bezwana besakhula babengamathe 
nolimi, kodwa manje sebaphenduka inkukhu nempaka. 
26. Isisho: Ukuhambisa okwejuba likaNowa. 
Incazelo: Ukuhamba ungabe usabuya. 
Imvelaphi: Sisuselwa esageni wahamba okwejuba likaNowa. 
Umusho: UZo wathi uyofuna umsebenzi eThekwini 
wahamba okwejuba likaNowa kuze kube namhlanje. 
M. Eziphathelene nabantwana. 
27. Isisho: Ukuqhuma abathakathi 
Incazelo: Ukuphuma kwamazinyo kumntwana omncane 
Imvelaphi: Sisuselwa egameni umthakathi okungelinye 
igama lezinyo elibuhlungu. 
Umusho: Umzukulu wami uyakhula ngempela nakhu 
useqhuma nabathakathi. 
28. Isisho: Ukuthatha unyawo 
Incazelo: Kushiwo kumntwana uma eseqala ukucathula. 
Imvelaphi: Sisuselwa egameni unyawo. 
Umusho: UmntakaSihle usemncane kodwa useqala 
ukuthatha unyawo. 
N. Ezisuselwa ezifengqweni. 
29. Isisho: Ukungabi nakhanda 
Incazelo: Kusuke kushiwo kumuntu oyisixhwanguxhwangu. 
Imvelaphi: Sisuselwa esifengqweni esiyihaba lapho into ithi 
incane kodwa ikhuliswe ngokwedlulele. 
Umusho: Phela lowo angakushaya akubulale ngempela 
ngoba akanakhanda njengoyise. 
30. Isisho: Ukuba yisikhova 
Incazelo: Kushiwo kumuntu ohlala ozela nje nasemini, aze 
angaziboni nezinto ezenzekayo. 
Imvelaphi: Sisuselwe esifengqweni esiyisingathekiso lapho 

203 
umuntu amane abizwe ngaleyo nto afaniswa nayo. 
Umusho: Ake uyeke ukuba yisikhova khona uzozibona 
izinto ezenziwa yintombi yakho la ngaphandle. 
Imibuzo emva kokufunda 
1. Ziyini izisho? Chaza [5] 
2. Nikeza incazelo yesisho ngasinye 
a) Ukubhadla ejele 
b) Ukwaliwa ngumendo [6] 
c) Ukukhomba ngophakathi 
3. Sifengqo sini esikulesi sisho? 
a) Ukuba ngangabasemehlweni 
b) Ukungabi nakhanda [6] 
c) Ukuba yinkalankala 
4. Mehluko muni okhona phakathi kwesaga nesisho? [15] 
[32 amamaki] 

204 
Iziphicaphicwano 
Ukuphicaphicana wumdlalo obuvame ukudlalwa abantwana 
bebodwa noma abantwana nogogo. Ubuvame ukudlalwa kusihlwa 
ngaphambi kokuba kuxoxwe izinganekwane. Phela bekuyisona 
sikhathi sokuphumula nokuzijabulisa lesi lapho sewuqedwe 
wonke umsebenzi wosuku. Lo mdlalo ukuze udlaleke udinga 
izingxenye ezimbili, umphici nomphicwa. Umphici uba munye 
kanti abaphicwayo kungaba umuntu oyedwa noma ngaphezulu. 
Kunobuciko obuthile obulandelwayo kulo mdlalo. 
Ophicayo uqala athi: 
“Ngiyakuphica noma ngiyaniphica.” 
Ophicwayo noma abaphicwayo bona sebezothi: 
“Usiphica ngani?” Aqhubeke umphici athi: 
“Nginiphicaphica…” esho eqhubeka njalo nokuchaza 
isiphicaphicwano sakhe leso. Angaqeda ukusichaza ube esebuza ke 
athi: 
“Yini leyo?” Sebezozululeka – ke abaphicwayo befuna 
impendulo okuyiyona yona baze bayithole. Lowo ke oyithole 
kuqala impendulo sekuzoba nguye umphici, uma behluleke 
bonke, umphici kuba nguye ogcina ebanika impendulo 
okuyiyona. Abanye- ke uze uphele umdlalo bengalitholanga ithuba 
lokuphica ngenxa yokungasheshi ukuthola izimpendulo ezishaya 
emhloleni. Imbangela yalokho kungaba ukunqena ukucabanga 
masishane ngoba phela umphici umbuzo wakhe usuke vele 
ewufihlile ngokusebenzisa amagama ngobuchule obuthile ukuze 
abadide abaphicwa. Enye imbangela yokuba abaphicwa behluleke 
wukuthola izimpendulo eziyizona ezifunwa umphici, wukungabi 
neso lokuqaphela izinto ezibazungezile, ezenzekayo nabaphila nazo 
imihla namalanga. 
Njengoba lo mdlalo usadlalwa nakulesi sikhathi samanje 
sewungazithola iziphicaphicwano ezintsha ezihambelana nezinto 
ezintsha esezikhona njengokuthi nje: 
Nginiphicaphica ngesigubhu sami esiphalaza amagama (ifeksi). 
Ngokwanda kwezinto nokukhula kwezinga lethekhnoloji kanjalo 
zizokuya zanda iziphicaphicwano ezintsha. Nakuba kunjalo 
kubalulekile ukuzazi nokuzigcina izinto zakudala ezingamagugu 

205 
ukuze zigcineke futhi zidluliselwe nakwizizukulwane ngoba 
ziyingxenye yomlando ngempilo nemvelaphi yabantu. 
IZINHLOSO ZALO MDLALO 
1. Lo mdlalo wokuqagelisana kudlalwa ngamagama, wumdlalo 
wokuzithokozisa. 
2. Bekuchithwa ngawo isizungu. 
3. Bewusiza futhi ekuqoqeni abantwana bangabi wuvanzi. 
UMSEBENZI WEZIPHICAPHICWANO 
1. Ziyasiza ekukhuthazeni ubuciko ekusebenziseni ulimi. 
Lapha ekuphicaphicaneni kufuneka ukuba isiphicaphicwano 
sakho usichaze ngokusebenzisa amagama athile azosicashisa 
ukuze singahlali nje sithi bha obala. 
2. Ziyayilola ziyicije ingqondo, ziyikhuthaze ukuba isebenze 
ngokushesha. 
3. Zikhuthaza iso lokuziqaphela izinto ezibazungezile ngoba 
phela kusuke kuqageliswana kuphicwana ngazo lezi zinto 
abaphila ngazo nabahlala bezibona nsuku zonke, umehluko 
wukuthi nje zisuke sezichazwe ngendlela ezobacashisela 
ibadide abaphicwayo. 
IZINHLOBO ZEZIPHICAPHICWANO 
Zehlukene iziphicaphicwano. 
1. Kukhona iziphicaphicwano ezilula noma ezimfushane. Lolu 
hlobo ludinga impendulo emfushane okungaba yigama 
elilodwa nje vo noma uhlamvu. 
2. Kukhona lezo ezinde ezidinga impendulo enemisho emibili 
nangaphezudlwana. 
3. Kukhona eziyimibuzo: Kuyini…..? Ngingubani? 
4. Kukhona nalezo eziyindida noma eziyinkinga ezidinga 
incazelo nokuhlaziywa kwezinto. Kwesinye isikhathi 
akudingi nokuba zize zilandele isakhiwo sokuphicaphicana 
ngoba zisandatshana. 

206 
UKUHLELWA KWEZIPHICAPHICWANO 
Lapha iziphicaphicwano zihlelwe ngangemvelaphi yazo. 
A. Eziphathelene nempilo yemihla ngemihla 
Nginiphicaphica: 
1. Ngensizwa yami othi uma uyingqimuza ekhanda ikhale 
nawe ukhale. 
Cabangela ngakulokhu: Ukupheka 
Impendulo: U- anyanisi 
2. Ngomlungu wami olunguza efasiteleni. 
Cabangela ngakulokhu: Uketshezi olukuhluphayo uma 
unomkhuhlane 
Impendulo: Amafinyila 
3. Ngomfazi wami ozala ngezimbambo. 
Cabangela ngakulokhu: Izinto zokuhamba noma utshwala 
Impendulo: Isitimela noma ivovo 
B. Eziphathelene nezinto ezijwayelekile 
Nginiphicaphica: 
4. Ngomuntu wami ohlulekayo ukuma uma elambile. 
Cabangela ngakulokhu: Into ongafaka kuyo izinto 
Impendulo: Yisaka 
5. Ngebhasi yami engenamasondo. 
Cabangela ngakulokhu: Into edliwayo 
Impendulo: Ulofu wesinkwa 
6. Ngensimu yami etshalwa ngesandla ivunwe ngamehlo. 
Cabangela ngakulokhu: Okubhalwayo 
Impendulo: Yincwadi ebhalwa ngesandla bese ifundwa 
ngamehlo. 
C. Eziphathelene nomzimba womuntu 
Nginiphicaphica: 
7. Ngomuntu wami owela umfula ugcwele. 
Cabangela ngakulokhu: Umzimba 
Impendulo: Iliso 

207 
8. Ngezinsizwa ezimbili ezihlala njalo ziphikisene, enye ithi 
hamba kodwa soficana phambili. 
Cabangela ngakulokhu: Umzimba 
Impendulo: Izinyawo 
9. Ngezigubhu zami ezilengela eweni. 
Cabangela ngakulokhu: Umzimba 
Impendulo: Amabele 
10. Ngezinkomo zami ezimhlophe ezaluswe inkunzi ebomvu. 
Cabangela ngakulokhu: Umlomo 
Impendulo: Wulimi namazinyo 
D. Eziphathelene nezilwane 
Nginiphicaphica: 
11. Ngensizwa yami ethi nxa seyizokudla ihlambe ubuso 
nezandla iphalaze. 
Cabangela ngakulokhu: Isilokazane esingathandwa muntu 
Impendulo: Impukane 
12. Ngomakoti wami ozithanda kabi oshintsha kaningi ngosuku. 
Cabangela ngakulokhu: Isilwane esivama ukuhlala 
ezihlahleni 
Impendulo: Unwabu 
E. Eziphathelene nesimo sezulu 
Nginiphicaphica: 
13. Ngezintombi zami ezithi uma zibona insizwa zigiye zisikaze 
ziye le nale. 
Cabangela ngakulokhu: Ukuvunguza komoya 
Impendulo: Wutshani nezihlahla uma kupheshethwa umoya. 
14. Ngendoda yami ethi lapho idinwa khona ivuthele 
ngesiswebhu, yokhele umlilo bese ikhala zehle mi 
izinyembezi. 
Cabangela ngakulokhu: Ukushintsha kwezulu 
Impendulo: Yizulu elidumayo, lishaye umbani bese lidedela 
imvula selina phela. 
15. Ngenkosi yami eqhamuka maqede kusuke konke 
okusendleleni. 

208 
Cabangela ngakulokhu: Ukushisa 
Impendulo: Yilanga 
F. Eziphathelene nezinto ezenziwa ngobuciko 
Nginiphicaphica: 
16. Ngensizwa yami ephethe ubhoko nomshiza egiya kuze kuse. 
Cabangela ngakulokhu: Izinto zethekhnoloji 
Impendulo: Yiwashi 
17. Ngomuntu wami omude ogobise ikhanda wasezinkamfula 
ngebhande esiswini. 
Cabangela ngakulokhu: Izinhlamvu 
Impendulo: Wuhlamvu 
18. Ngomgodla wami othi uma uwuncinza ukhale 
Cabangela ngakulokhu: Umculo 
Impendulo: Yisigingci 
G. Eziphathelene nezitho zemizimba yezilwane. 
Nginiphicaphica: 
19. Ngensizwa yami emabhanyaza ngamehlo ezondana nelanga. 
Cabangela ngakulokhu: Inyoni ethile 
Impendulo: Yisikhova 
20. Ngendoda yami enencegela nemicondo engathi izophuka. 
Cabangela ngakulokhu: Inyoni ethile 
Impendulo: Wuthekwane 
H. Eziphathelene nezimpahla zasekhishini 
Nginiphicaphica: 
21. Ngomuntu wami ongena esizibeni aphume esethwele 
izimpahla. 
Cabangela ngakulokhu: Ukudla 
Impendulo: Wukhezo 
22. Ngensizwa yami ebhukuda kwesibilayo. 
Cabangela ngakulokhu: Ukupheka 
Impendulo: Yiphini 

209 
I. Iziphicaphicwano ezithi azibe zinde 
Nginiphicaphica: 
23. Ngesilwane sami okuthi ekuseni sihambe ngezinyawo 
ezine, emini sihambe ngezinyawo ezimbili kuthi ntambama 
sihambe ngezintathu. 
Cabangela ngakulokhu: Amabanga okukhula 
Impendulo: Wumuntu ekhula: eseyingane uyagaqa, 
esemdala azihambele ngezinyawo zakhe kuthi lapho esegugile 
adondolozele. 
24. Ngendoda yami egwinya ukudla kuluhlaza ikuphalaze 
sekuvuthiwe. 
Cabangela ngakulokhu: Okwenziwa ekhishini 
Impendulo: Yibhodwe elemukela ukudla kuluhlaza, 
kuphekwe bese kuphuma sekuvuthiwe. 
J. Ezibuzayo ezingalandeli isakhiwo somdlalo 
wokuphicaphicana 
25. Kuyiqiniso yini ukuthi uma imbila uyibamba ngomsila 
aphuma wonke amazinyo ayo? 
Cabangela ngakulokhu: Umzimba wembila 
Impendulo: Imbila ayinawo umsila 
26. Kuyiqiniso yini ukuthi uma ingwenya iphuma emanzini 
izimpondo zayo ziyathamba? 
Cabangela ngakulokhu: Umzimba wengwenya 
Impendulo: Ingwenya ayinazo izimpondo 
27. Kuyiqiniso yini ukuthi impisi uma uyiphekile umhluzi wayo 
uyahwamuka uphele nya? 
Cabangela ngakulokhu: Isilwane impisi 
Impendulo: Ayidliwa impisi 
28. Qagela ngingubani? 
Abantu abaningi abangithandi ngoba bangimatanisa 
namashwa, kanti phela futhi ngihlala nasendlini 
emahliphihliphi, ngisho ngencegela yami nemicondo yami, 
kodwa ngithanda kabi ukuzibuka emanzini. 

210 
Ungasho ukuthi ngingubani? 
Cabangela ngakulokhu: Inyoni ethile 
Impendulo: Unguthekwane 
K. Iziphicaphicwano eziyinkinga 
29. Kunamajuba ayishumi nambili. Ahlezi esihlahleni bese 
ngijikijela elilodwa ngetshe life. Mangaki-ke amajuba 
asalayo esihlahleni? 
Cabangela ngakulokhu: Ukujikijela izinyoni 
Impendulo: Uma ujikijela amajuba esihlahleni kushayeke 
elilodwa wonke lawa amanye azondiza wonke phela abaleke. 
30. Inkomo, imbuzi nenja uma lezi zilwane zimile emgwaqweni 
bese kuqhamuka imoto, inkomo iyama ithibe ingazikhathazi 
ngokugudluka kuthi noma igudluka izihambele kancane 
nje icanase ingazi nanyaka. Umshayeli kuze kube nguye 
oyivikayo ukuze adlule. Imbuzi yona igxuma igelekeqeke 
igijime iyomela kude nemoto. Inja yona ivele isuke izithonto 
iyijaha imoto iyikhonkotha izama nokuyiluma. 
Umbuzo: Yini imbangela yokwenza kanje kwalezi zilwane? 
Impendulo: Imbuzi, inkomo nenja kuthiwa zahlela uhambo 
lokuyovakasha edolobheni. Sezibuya khona zagibela 
itekisi, kanti imbuzi yona ayisenayo imali yokukhokha. 
Inkomo yona yakhokha kahle nje imali ephelele. Inja yona 
yayiphethe imali ehlangene okumele ibuyelwe ushintshi 
kodwa yanele yehla, wayisusa umshayeli itekisi washaya 
wachitha noshintshi wenja. Yingakho inja uma ibona imoto 
iyijaha ifune nokuyiluma ngoba isafuna ushintshi wayo. 
Imbuzi yona ivele ibaleke ngoba iyalazi icala layo kanti 
inkomo yona ivele ithibe noma icanase ngoba iyazi ukuthi 
yona ayikweleti muntu, ngakho akekho ongavele agibele 
phezu kwayo nje ayishayise emgwaqweni. 

211 
UMEHLUKO NOKUFANAYO PHAKATHI 
KWEZAGA, IZISHO NEZIPHICAPHICWANO 
Okwehlukile 
Izaga ziyimisho enomqondo ophelele. 
Izisho zona ziyimishwana eyizigejane zamagama angenawo 
umqondo ophelele. Uze uphelele ngokwesekwa ngamanye 
amagama. 
Iziphicaphicwano nazo ziyimisho kodwa enesakhiwo esithile 
esahlukile esilandelwayo uma kudlalwa ukuphicaphicana. Lesi 
sakhiwo sinezingxenye ezimbili ukuze udlaleke kahle lo mdlalo. 
Kukhona umphici nomphicwa. 
Okufanayo 
a) Izaga, izisho neziphicaphicwano kuyimicwi kubhalwa kube 
yimisho njengayo nje iphrozi,akufani nendlela okubhalwa 
ngayo izinkondlo. 
b) Izaga, izisho neziphicaphicwano kokuthathu kusebenzisa 
kakhulu izifengqo. Uma uthi ngikuphicaphica ngensizwa 
yami ebhukuda kwesibilayo. Impendulo: Yiphini. 
Amagama lapha insizwa kanye nokubhukuda kwesibilayo 
ayisingathekiso sephini. 
Imibuzo emva kokufunda 
1. Umdlalo wokuphicaphicana udlaleka kahle uma 
kunezingxenye ezimbili.Yiziphi? [2] 
2. Kuyini khona ukuphicaphicana? Chaza usho nokuthi 
udlalwa kanjani lo mdlalo [10] 
3. ‘Ngokuhamba kwesikhathi zizokwanda iziphicaphicwano 
ezintsha’ Uthini wena ngalo mbono? Wusekele umbono 
wakho. [3] 
4. Nika izimpendulo zalezi ziphicaphicwano: 
Ngikuphicaphica: 
a) Ngomuntu wami ohlulekayo ukuma uma elambile. 
b) Ngensizwa yami ethi uma seyizokudla ihlambe ubuso 
nezandla iphalaze. 

212 
c) Ngamadoda amane athwala umthwalo osindayo. 
Uma enye yawo ikhathala, imane ithi voshosho ihlale 
ngezinqe phansi. Lawa amanye awabe esavuma nhlobo 
ukuqhubeka nalo mthwalo.Ngabe yini leyo? [10] 
d) Ungayenza kanjani inkomishi ngesoso? Chaza. 
5. Zakhele nawe ezakho iziphicaphicwano zibe ntathu 
nezimpendulo zazo. Uzixube kanje: eside, esifushane 
nesiwumbuzo. Nizobe seniphicaphicana noseduze kwakho. 
[10] 
[35 amamaki] 

213 
UKUHLOLWA OKUMISELWE IMIGOMO 
UMSEBENZI 1 
Umbuzo omfushane 
UNONGALAZA NEGWABABA 
Funda lesi siqephu senganekwane bese uphendula imibuzo 
elandelayo. 
Kudala ezweni laseNtonteleni elalibuswa yinkosi uMawa, kwake 
kwenzeka isimanga. Lesi sigemegeme senzeka emzini womnumzane 
owayaziwa ngokuthi uNongalaza. Lo mnumzane wayezihlalele 
emthunzini wesihlahla ezishayela umancishana wakhe ethiba 
inhlamvu yelanga elalikhipha umkhovu etsheni. 
UNongalaza wezwa ngezwi lithi, “WeNongalaza, weNongalaza!” 
UNongalaza wathalaza, waqalaza, kepha akabona muntu eduze. 
Emva kwesikhashana wakwedlulisa lokho ezitshela ukuthi hhiya, 
ubezizwela izindlebe zakhe njena. Waqhubeka waziqhabulela 
lapha emancintshaneni wakhe akanganaka nakunaka. Kuthe 
emva kwesikhashana laphinda futhi lelo lizwi, “WeNongalaza! 
WeNongalaza!” 
Kwathi uma esebhekisisa wabona ukuthi leli zwi liphuma egwababeni 
elalihlezi lithe chwa egatsheni lesihlahla ayehlezi ngaphansi kwaso. 
Wathuthumela uNongalaza ebona kwenzeka isimanga sento 
ayegcine ukuyizwa ezinganekwaneni zasendulo, ukuthi izinyoni 
kanye nezinye izilwane zake zakhuluma. Wake wathi ukucikica 
amehlo efuna ukubonisisa ukuthi lokhu ayekubona, wayekubona 
ngempela yini. Nangempela, kwakuyigwababa lingaxutshwe 
nalutho! Futhi kwakusobala ukuthi lalikhuluma naye ngoba nakhu 
lalimbize nangegama lakwabo-ngqo. 
(a) Iwuhlobo luni le nganekwane, futhi kungani le 
nganekwane ibeyilolu hlobo eyilo? (2) 
(b) Kuchaza ukuthini ukuthiba inhlamvu yelanga? (2) 
(c) Yini eyenza ukuthi uNongalaza alinake igwababa? (2) 
(d) Ake uchaze ubunganekwane ekukhulumeni 
kwegwababa. (2) 

214 
(e) Babeyisuselaphi abantu indaba yokuthi bazomila 
izimpondo uma bexoxelwa inganekwane emini? (2) 
[10] 
NOMA 
Umbuzo omude 
Phendula lo mbuzo omude ngokuxoxwa kwezinganekwane. 
Impendulo yakho mayibe ubude obuphakathi kwamagama 
angama-350 kuya kwangama-400. 
Xoxa kabanzi ngobumqoka bokuxoxwa kwezinganekwane, uthinte 
neqhaza ukuxoxwa kwazo okulibambayo esizweni. [25] 
[35 amamaki] 

215 
UMSEBENZI 2 
Umbuzo omfushane 
INDODA NEQOMA 
Funda lesi siqephu senganekwane bese uphendula imibuzo 
elandelayo. 
Kwaba njengoba wayelayiwe umnumzane. Wafika wabadonsa 
ngendlebe bonke ukuthi bangalinge baphumele phandle ebusuku. 
Nangempela kwathi kungalala wonke umuzi, waphuma neqoma 
lenyanga wayolithi chwa endaweni ayeseyihlole kahle ukuthi 
isobala. Kwalalwa-ke. 
Yenzeka-ke indaba! Kwathi phakathi kwamabili kwezwakala 
imbodlongo yezwi lomuntu wesilisa limpongoloza egcekeni 
ngalapha umnumzane ebeke ngakhona iqoma lenyanga lithi, 
“Elikabani leli qoma?” Lithi ukuthula imizuzwana, liphinde 
lizwakale futhi selibuzela phezulu kunakuqala. Kungathi umninilo 
wenzela ukuthi kube nesiqiniseko sokuthi bayamuzwa bonke 
abantu balapha ekhaya ethi, 
“Yehheni webantu! Abantu bathula njena abangaphendula, 
elikabani leli qoma?” Kuthi ukwedlula isikhashana, liphinde futhi, 
“Kodwa ukhona umuntu ongashiya iqoma lakhe elihle kanjena 
egcekeni, lizobhilwa abakhunkuli! Elikabani leli qoma?” 
Kwathi kukhala izinkukhu zokusa lase lihoshozela manje izwi 
lendoda yeqoma egcekeni, selisho ukusha impela manje. Kodwa 
yayilokhu ibelesele, ilokhu ibuze lokho ithi, 
“Elikabani leli qoma bakithi?” Kuthi ukunqamuka iphinde 
ithathelele futhi ithi, “Angihambi nje ningangitshelile ukuthi ubani 
obeke iqoma elihle kanjena lapha phandle, nokwenza lilikhulu 
kanjena! Bakwethu, elikabani leli qoma?” 
(a) Yini lokhu kuhambahamba okukhulunywa ngakho 
lapha na? (2) 
(b) Ngezinjani izinyawo ezibizwa ngobabangibone? (2) 
(c) Ucabanga ukuthi kuchazani ukubhila? (2) 
(d) Phawula ngomehluko phakathi komuntu owukhokhovu 
nowugedla. (4) 

216 
(e) Xoxa ngeqhaza leqoma ekukhuleni kwesakhiwo sale 
nganekwane. (6) 
(f) Phawula ngesizinda sale nganekwane. (9) 
[25] 
NOMA 
Umbuzo omude 
Phendula le mibuzo emide ngalezi zinganekwane ezithi: 
“Amantombazane ayeyogana indodana yenkosi” nalena ethi: 
“UNananaboselesele noSondonzima”. Impendulo yakho ngazo 
zombili lezi zinganekwane mayibe ubude obuphakathi kwamagama 
angama-350 kuya kwangama-400. 
• Phawula kabanzi ngesifundo esisithola enganekwaneni 
yamantombazane ayeyogana indodana yenkosi. (12) 
• Phawula ngalokho okubona kuyindikimba 
enganekwaneni kaNananaboselesele. (13) 
[25] 

217 
UMSEBENZI 3 
Umbuzo omfushane 
IDWI ELIBUSHELELEZI NESELESELE 
Funda lesi siqephu senganekwane bese uphendula imibuzo 
elandelayo. 
Isixongololo somsindo laphaya emzini wedwi sasesibuthele 
ndawonye bonke omakhelwane. Kwasekufike nenduna enkulu 
indlovu. Kwathiwa aliqale ekuqaleni lichaze idwi ukuthi lo 
monakalo uqalephi. Liqale-ke ngokudangala idwi lenkosi lithi, 
“Wena wakomkhulu nomphakathi womakhelwane, umngani 
wami lona osenjena namuhla wangibuza ukuthi ngisenza ngani 
isikhumba sami ukuthi sibebushelelezi kanjena na. Nami-
ke kwakungekho nanto engangingathi ngenza ngayo. Kodwa 
ngasengenzela ukuthi aneliseke nje ngoba esengixine isikhathi eside 
engibuza, ngabona kungcono ngimtshele isu lokwakha amafutha 
okugcoba emzimbeni engiye ngiwasebenzise.” 
“Ngamtshela-ke uselesele ukuthi kufanele abase umlilo omkhulu. 
Athathe amafutha amaningi awafake ebhodweni, alibeke eziko, 
maqede awalinde abile amafutha. Kodwa kwathi ngingakaqeki 
wavele wazishaya umuntu owaziyo ukuthi kwenziwani emva 
kwalokho, wavalelisa wahamba. Kanti mina bengisazosho ukuthi 
uma amafutha esebila uyawephula eziko. Kothi angaphola 
uwathululele ezitsheni ezincane. Usungalokhu uwagcoba-ke 
la mafutha njalo emva kokugeza. Ngiyamangala njena uma 
sengimbona esenjena!” Zababaza zonke izilwane ezazilalele! 
“Kunjalo ngempela selesele?” kubuza induna indlovu. 
“Yebo nkosi yezilwane” kusho iselesele ngamahlonyana. 
Lungasabonwa ulaka elalifike nalo. 
“Uma kunjalo-ke kusho ukuthi alikho icala esingalibeka idwi, 
uzenzile akakhalelwa, kukhalelwa ujumekile. Awuhlakazeke 
umphakathi, sishiye idwi ngokuthula emzini walo!” 
(a) Kwakungesani lesi sixongololo somsindo emzini wedwi? 
(2) 

218 
(b) Yini ngempela eyabangela ukuthi iselesele lingene 
enkingeni yokuziyobula ngamafutha? (2) 
(c) Ngolwazi ekufundeni nasekulaleleni izinganekwane 
ubani inkosi yezilwane? (1) 
(d) Elinjani isele okuthiwa yidwi? (1) 
(e) Kulesi siqephu kwenziwa yini ukuthi iselesele libonakale 
selinamahlonyana? (2) 
(f) Kunabungozi buni nje empilweni ukwenzisa 
okweselesele? (2) 
[10] 
NOMA 
Umbuzo omude 
Phendula lo mbuzo omude ngesifundo esitholakala enganekwaneni 
ethi: “Umdobi nenkosazane yasolwandle”. Impendulo yakho 
mayibe ubude obuphakathi kwamagama angama-350 kuya 
kwangama-400. 
Inganekwane yomdobi nenkosazane yasolwandle isivezela isibonelo 
sento ebuhlungu engasehlela yobuvila nokuthanda ukwenzelwa 
empilweni. Phawula kabanzi ngalokhu ususela kule nganekwane. 
[25] 
[35 amamaki] 

219 
UMSEBENZI 4 
Umbuzo omfushane 
UMFANA OWAYENGUMDWEBI 
Funda lesi siqephu senganekwane bese uphendula imibuzo 
elandelayo. 
Kwelinye izwe kwakukhona umfanyana owayeyintandane kodwa 
ehlonipha. Ngenxa yalokho, abantu abaningi babemthanda 
kakhulu. Nasesikoleni babemthanda bonke othisha bakhe. 
Umsebenzi wakhe wayewenza kahle nangokunakekela, ngaleyo 
ndlela babemelekelela kuzo zonke izidingo zakhe zesikole. 
Ngokuhamba kwesikhathi kwagqama ikhono lakhe lokudweba 
laphaya esikoleni. 
Wayethanda ukudweba izimbali, izihlahla, izilwane kanye nabantu. 
Yonke into ayeyidweba yayibayinhle, ifane ncamashi noqobo 
lwayo, kusale nje ukuthi nayo iphile. Othisha bakhe babeye 
bamcele ukuthi adwebe imidwebo yokungenela imincintiswano 
phakathi kwezikole ezahlukene. Wayeludla njalo ubhedu kule 
mincintiswano, kangangokuba wayesencintisana nabafundi 
abadala kakhulu kunaye. Nabo aphinde abehlule ngokudweba. 
Ngelinye ilanga esendleleni ephuma esikoleni kwaphendula izulu 
ngokushesha layidliva kakhulu. Wathi esagijima ebalekela le mvula 
wazithela phezu kwekhehla elidala elalizama ukushesha bantu, 
nalo lizama ukubalekela le mvula eyayimathonsi abanzi, yesabisa 
nangokukwehlisa isangquma. Yathinteka inhliziyo yakhe emnene, 
wama, “Asihambe mkhulu, angeke ngikushiye kuleli zulu elibi 
kanjena.” Walibeletha ikhehla wahamba nalo wayolikhoselisa 
endlwaneni yakubo eyayiwugebhezi nje bantu nayo. 
(a) Yini eyabangela ukuthi umfana athandeke kakhulu 
kubantu? (2) 
(b) Kwamsiza ngani lokhu kuhlonipha kwakhe umfana? (5) 
(c) Phawula ngeqhaza lenkosi ekukhuleni kwale 
nganekwane. (8) 
(d) Kuyenzeka ngempela yini kanti ukuthi impilo yomuntu 
ithuthukiswe yisiphiwo sakhe na? Phawula. (10) 
[25] 

220 
NOMA 
Umbuzo omude 
Phendula lo mbuzo omude ngokufunde ezinganekwaneni. 
Impendulo yakho mayibe ubude obuphakathi kwamagama 
angama-350 kuya kwangama-400. 
Njengoba usuzifundile njena izinganekwane, kukhona yini 
umehluko ongathi ziwenzile empilweni yakho? Xoxa kabanzi, 
unikeze nezibonelo. [25] 

221 
UMSEBENZI 5 
Umbuzo omfishane 
Endulo kwakwaziwa njena ukuthi uma ubenenhlahla wabizelwa 
yingede ezinyosini ezinamacwecwe amahle, kufanele uthi 
ungazitapa lezo zinyosi, yona uyishiyele amaqhimu. Uma 
wenzenjalo-ke yayingaphinde ikukhohlwe ingede. Kodwa njalo 
yayikuholela kwezinonile izinyosi lesi. Lesi senzo sasigcwalisa isaga 
esithi, ikhotha eyikhothayo, engayikhothi iyayikhahlela, nesithi 
izandla ziyagezana. 
Ngelinye ilanga wazibona enenhlanhla enkulu uGombelakwesakhe 
ngenkathi ezithwabazela ehlathini ezwa lokho kutshiloza ayekwazi 
kahle ukuthi okwengede, inhlava ebizelayo. Wathi ukuqalaqalaza, 
nangempela wayibona ingede ithe chwa esihlahleni somkhiwane. 
“Ngadla mina kababa! Le ngede noma yikanjani ingibizela 
ezinyosini ezinonile, nokwenza nali nehlobo lethwese. Kugcwele 
umpe nempova lapha ezihlahleni, uju lungangobaba.” 
Phela inhlava inekhono elikhulu lokubona izinyosi ezinonile. 
Inkinga yayo njena ukuthi ayikwazi ukuzitapela yona. Ithi 
ingazibona lapho ezivuthwe ngakhona, maqede icinge umuntu 
imkhombise zona. Umuntu olaziyo isiko lokutapa izinyosi 
azikhonjiswe yinhlava uyazi-ke ukuthi kusuke kufanele azitape 
abeseyishiyela nayo. Enzela ukukhombisa ukubonga. 
(a) Phawula ngesizinda sale nganekwane. (8) 
(b) Phawula ngodweshu lwale nganekwane. (9) 
(c) Ukubonga kusemqoka empilweni. Phawula ngalokhu 
ususela kule nganekwane. (8) 
[25] 
NOMA 
Umbuzo omude 
Kulezi zinganekwane osuzifundile tomula izinganekwane 
zibentathu ezithinta izindikimba ezifanayo, maqede uziqhathanise. 
Empendulweni ucacise ukuthi yini lena obona ukuthi yenza zifane. 
[25] 

222 
UKUHLOLWA OKUMISELWE IMIGOMO 
A. IZIBONGO ZENGONYAMA INKOSI USHAKA 
UMSEBENZI 1 
Imibuzo emifushane 
Funda lesi siqephu sezibongo bese uphendula imibuzo elandelayo. 
Inkom’ekhal’eMthonjaneni 
Izizwe zonke ziyizwile ukulila, 
Izwiwe nguDunjwa waseLuyengweni, 
Yezwiwa nguMangcengeza wakwaKhayi, 
Yaye yezwiwa ngamaNtungwa akwaSokhumalo. 
INyath’ehamb’isengam’amazibuko, 
INyath’ejame ngomkhonto phezu koMzimvubu, 
AmaMpondo ayesaba nokuyehlela, 
Nani boGambushe, 
Nani boFaku, 
Ningamhlab’okaNdaba, 
Ukuba nimhlabile 
Kobe senihlabe uPhunga, 
Nahlaba uMageba. 
ULusiba gojela ngale kweNkandla, 
1. Ezikabani lezi zibongo? [1] 
2. Sifengqo sini esikulo mugqa? 
‘Inyath’ ejame ngomkhonto phezu koMzimvubu [2] 
3. Hlobo luni lwemvumelwano ekule migqa? 
‘UNdabe ocaba ngomkhonto 
Amany’amakhos’ecaba…….. [3] 
4. Sizathu sini esenza ukuba imbongi ithi: 
‘Ningamhlabi okaNdaba’ [2] 
5. Lisho ukuthini elokujama kulo mugqa? 
‘Inyath’ejame ngomkhonto phezu koMzimvubu’ [2] 
[10 amamaki] 
NOMA 

223 
Umbuzo omude 
Phendula lo mbuzo omude ngezibongo zengonyama uShaka. 
Impendulo yakho mayibe ubude obuphakathi kwamagama 
angama-350 kuya kwangama-400. 
Kulezi zibongo zeNkosi uShaka imbongi imveza njengenkosi 
eyayihlakaniphile, inesibindi, inolaka futhi ikuthanda ukulwa. 
Chaza kabanzi ngalkhu ucaphune nakuzo izibongo ukwesekela 
umbono wakho. [25amamaki] 
UMSEBENZI 2 
IZIBONGO ZAMAQHAWE 
Imibuzo emifushane 
Funda lesi siqephu sezibongo bese uphendula imibuzo elandelayo. 
Uvava lwenkunzi yakoMadiba, 
Olukhonye lwavunyelwa ngezakoLuthuli kuKhongolose. 
Lwavunyelwa ngezakoTambo kuKhongolose! 
Inyokan’ eluhlazan’ umabonw’abulawe, 
Engen’ emgodini qede yaphenduk’ isambane; 
Angizange ngisibon’ isambane sicij’ imikhonto, 
Kodw’ esakoGadla ngisibonile, 
Sicij’ incushela yoMkhonto Wesizwe, 
Esiyokhonzisa ngawo kwaMcindezeli! 
Isamban’ esimkhondokhondo, 
Abasibambe kwaNogqaza, 
Bathi siyasazi akuson’ esakoMotsamai, 
NgesakoMadiba, 
Ebesidib’ izindlel’ ezidiban’ eRivoniya. 
Imbub’ abayivimbezel’ ePitoli yamis’ umhlwenga, 
Iyafika naseLobeni imis’ umhlwenga, 
Bathi, ‘Ivaleleni ningaphinde niyidedele, 
Umhlwenga wayo low’ uzawushabalala.’ 
Kant’ uzawukhul’ ube ngangamashob’ ezinjomane! 

224 
1. Yinkunzi enjani okuthiwa uvava? [2] 
2. Chaza le migqa kuvele ukuthi imbongi iqondeni 
ngoMandela lapha: 
Inyokan’eluhlazan’umabonw’abulawe, 
Engen’emgodini qede yaphenduk’isambane. [4] 
3. Imbongi ithi wabanjelwa kuphi uMadiba” [2] 
4. Chaza lo mugqa ngoMandela: 
Bathi: ‘Ivaleleni ningaphinde niyidedele, 
Umhlwenga wayo low’uzawushabalala. [2] 
5. Ake ubhale umlando ngaleli qhawe uthathele 
ezibongweni zalo kuze kufike esikhathini sokudlula 
kwalo emhlabeni. (15) 
[25 amamaki] 
NOMA 
Umbuzo omude 
Chaza uMandela phansi kwalezi zihlokwana. Impendulo yakho 
mayibe ubude obuphakathi kwamagama angama-350 kuya 
kwangama-400. 
a) Iqhawe [5] 
b) Isambane [5] 
c) Imbube [5] 
d) Umafund’afobele emabhukwin’emithetho [10] 
[25 amamaki] 
UMSEBENZI 3 
IZITHAKAZELO 
Imibuzo emifishane 
1. Khetha isithakazelo sakwa Gwala kulezi ezikubakaki. 
(Khondlo, Gcwabe, Nzimande, Mkhatshwa) [2] 
2. Khetha impendulo eyiyonayona kulezi: 
a) Izithakazelo zihamba zihambe ziphele. [2] 
b) Izithakazelo zilondoloza umlando womndeni, 
c) Izithakazelo ezabesilisa kuphela. 

225 
3. Ucabanga ukuthi emndenini wakini izithakazelo 
zingashiwo uma kwenziwa miphi imicimbi? Yibale ibe 
mine. [6] 
[10 amamaki] 
NOMA 
Umbuzo omude 
Phendula le mibuzo emide ngezithakazelo. 
NXUMALO 
Zwide kaLanga! 
Mkhatshwa! 
Abathi bekhatshwa ngezinde 
Wen’ ubukhatshwa ngezimfishane. 
Ubukhatshwa ngezimagqukubezana. 
USoshangase kaSothondose! 
Ndwandwe waseGudunkomo! 
Nina bakoMnene, 
Nina bakaMashesh’ afike kaMashobane, 
UNozinyang’ engakafiki. 
Nina bakaNobhongoza 
Mngun’ ongafi ngomkhonto. 
Magwaza bengahlonyulwa, 
Sandla sivik’ umkhonto njengehawu. 
S’dinana samaphisa! 
Nkabanhle! 
Nina bakaNtombazi, 
Masuku! 
Langa! 
Mungwe! 
1. Izithakazelo zinesakhiwo esicishe sifane nesenkondlo. 
Sifana ngani nenkondlo? Nika kube kuhlanu. [10] 
2. Khipha zonke izimpawu zobunkondlo ozibonayo 
kulezi zithakazelo ezingenhla. [15] 
[25 amamaki] 

226 
UMSEBENZI 4 
AMAHUBO 
Imibuzo emifushane 
Phendula le mibuzo elandelayo. 
1. Ihubo elithi: ‘Inj’emnyama ’ linomoya onjani? Sekela 
impendulo yakho. [2] 
2. Ihubo elithi: ‘Yekan’izinyembezi’ ucabanga ukuthi 
liculwa uma kunjani [2] 
3. Bala iminxa yabantu abathintekayo uma kushiwo 
iziqubulo. [2] 
4. Zehluke ngani iziqubulo kulawo mahubo okuthiwa 
awokusebenza? 
Nikeza amaphuzu amqoka. [4] 
5. Ake uziqambele elakho ihubo noma isiqubulo usho 
nokuthi kuphathelene nani. 
Akuvele ubunkondlo, isigqi kulokho okuqambile. [15] 
[25 amamaki] 
NOMA 
Umbuzo omude 
Phendula lo mbuzo omude. Impendulo yakho mayibe ubude 
obuphakathi kwamagama angama-350 kuya kwangama-400 
sekuhlanganiswe imibuzo yomibili. 
1. Qhathanisa iculo lokusebenza elithi: ‘Sandla ngena 
la!’ nehubo lokunqoba elithi: ‘Sibashaya benje’ uthole 
okufanayo nokwehlukile phakathi kwawo nesakhiwo 
sawo. [15] 
2. Bheka izimpawu zehubo losizi usho ukuthi zenzani 
kulowo osuke elilalele. [10] 
[25 amamaki] 

227 
IZAGA 
Phendula le mibuzo elandelayo: 
1. Khetha impendulo okuyiyonayona kulezi: 
a) Izaga ziyimishwana nje engenamqondo. 
b) Izaga azihambisani namasiko abantu. (1) 
c) Izaga zethula ubuhlakani osebafakazeleka empilweni 
yabantu. 
2. Nikeza incazelo yesaga esithi: Ihlonipha nalapho 
ingeyukwendela khona. (2) 
3. Nikeza isaga sibe sinye esiphathelene: 
Nomzimba womuntu (2) 
4. Sifengqo sini esikulesi saga? 
Icala lembula ingubo lingene. (2) 
5. Nikeza imvelaphi nencazelo yalesi saga: 
Kaziphelelanga, kwasala uchakide nonogwaja. (3) 
6. a) ‘Idlozi liyabhekelwa. ‘Chaza ukuthi lesi saga 
ungasisebenzisa phansi kwasiphi isimo empilweni. (3) 
b) Yakha umusho ozwakalayo ngesaga esithi: Ufinya 
ngolimi njengenkomo. (2) 
7. Chaza kafushane ngokubaluleka kwezaga empilweni 
yabantu (10) 
[25] 
IZISHO 
Phendula imibuzo elandelayo. 
1. Khetha impendulo eshaya emhloleni. 
a) Izisho ziyafana nezaga. 
b) Izisho ziyimisho ephelele. (1) 
c) Izisho zethula amaqiniso angephikiswe. 
d) Izisho ziyinkulumo yobuciko egigiyelayo esebenzisa 
kakhulu izifengqo. 
2. Qedela lezi zisho ezilandelayo. (2) 
a) Uyoze ulutheze………………. 
b) Ivila lidla…………………. 
3. Yakha umusho ivele obala incazelo yalesi sisho: ukuqhuba 
imbuzi (2) 
4. a) Nikeza isisho bese usichaza ukuthi sisho ukuthini. 

228 
i) Esiphathelene nemikhutshana yabantu 
ii) Esiphathelene nobuphofu (4) 
b) Chaza kafuphi ngemvelaphi yalesi sisho unike 
nencazelo yaso. 
Ukubamba elentulo. (2) 
5. Chaza isifengqo esikule nkulumo ngayinye: 
a) Ngiphethwe yizinyo. 
b) Wajabula wafa ethole umfundaze. (6) 
c) Ukuhambisa okwejuba likaNowa. 
6. Zibaluleke ngani izisho empilweni nasenhlalweni 
yabantu? Chaza. (8) 
[25] 
IZIPHICAPHICWANO 
Phendula imibuzo elandelayo. 
1. Khetha impendulo okuyiyonayona. 
(a) Ukuphicaphicana kwenza abantu banqene 
ukucabanga. 
(b) Ukuphicaphicana kulola ingqondo isebenze 
ngokushesha. 
(c) Ukuphicaphicana wumdlalo wabantu abadala. (2) 
2. Shono izinhlobo ezine zeziphicaphicwano. (4) 
3. ‘Iziphicaphicwano zikhuthaza iso lokuziqaphela izinto 
ezisizungezile’ Yebo noma Cha, uyisekele impendulo yakho. 
(3) 
4. Nikeza iziphicaphicwano zibe zine ezimfushane unike 
nezimpendulo zazo. (8) 
5. Nikeza izimpendulo zalezi ziphicaphicwano: 
Ngikuphicaphica: 
(a) Ngensizwa yami othi uma uyingqimuza ekhanda 
ikhale nawe ukhale. 
(b) Ngezintombi zami ezithi uma zibona insizwa zigiye 
ziye le nale. (8) 
(c) Kunezinyoni ezilishumi nambili ezihlezi esihlahleni 
bese ngijikijela eyodwa ngetshe ishayeke ife. 
Zingaki –ke ezizosala esihlahleni? 
(d) Kuyiqiniso yini ukuthi uma imbila uyibamba 
ngomsila aphuma wonke amazinyo ayo? [25] 

229 
INGXENYE YESI - 5 
IZIMPENDULO 
UKUHLOLWA OKUMISELWE IMIGOMO 
UNomkhubulwane 
Izimpendulo ezimfushane 
(a) Igama likaNomkhubulwane lisukela ekukhubuleni, elisho 
ukulima ngokuphindelela uzama ukuvusa obekulinyiwe 
kodwa akwangakhula kahle. UNomkhubulwane-ke 
ungunina wokukhubula. (2) 
(b) Yinto eqalayo ukwenzeka. Okungakaze kwenzeka. (2) 
(c) Isemqoka inhlanzeko ngoba yenza ukuthi siphile kahle 
nakade thina bantu kanye nayo yonke imvelo. Kulezi 
zinsuku kukhulunywa ngokuguquka kwesimo sezulu ngakho 
ukungahlanzeki kwemvelo. (2) 
(d) Yithina uqobo, imizimba yethu okungafanele siyihlukumeze 
noma sivumele abantu bayixhaphaze. Kufanele sigcine 
ubusha bethu, nabadala bagcine ubudala babo. Imiqondo 
yethu icabange izinto ezinhle, nezakhayo. Yizindawo esihlala 
kuzo okufanele nazo zihlanzeke. (2) 
(e) Indikimba yale ndaba ithinta inhlanzeko, imvelo, amagugu 
akithi, njll. (2) 
Izimpendulo ezinde 
Le nganekwane ngale kokuthi ithinta igama likaNomkhubulwane 
noMdali, kodwa ihambe ize ithinte namagugu amakhulu esintu 
okungukuphatha kahle imvelo kanye nenhlanzeko. Umhlaba 
wonke yilapho uqwebuka amehlo ubona ukuthi imvelo lena yinto 
yokuphathwa okwezikhali zamaNtungwa, ngoba sekuvele isihlava 
sokufudumala kwesisi somhlaba nokuguquka kwesimo sezulu 
(global warming and climate change), kanti abantu bakwaZulu 
nabase-Afrika nje jikelele babephila impilo esondelene kakhulu 
nokunakekelwa kwemvelo. Izilwane sasendle zazikhululekile, 
zizalana zanda, ingekho indaba yokubhujiswa kwazo ngezibhamu 
nokunye. Izihlahla zendabuko zigawulelwa leyo misebenzi njena, 
kungekho ukuqothwa okwenziwa ngemishini emikhulu yesimanje. 

230 
Kakhulu le nganekwane igcizelela ukuziphatha okuhlanzekile. 
Ukuzigcina kwentsha, ehlanganisa izinsinzwa nezintombi. 
Ukuziphatha kahle kwabantu abadala. Ukucabanga imicabango 
emihle eyakha isizwe ngaso sonke isikhathi. Ukubumbana kokuthi 
uma kukhona okuhlupha isizwe kuhlanganwe kuyokhulunywa 
ngazwi linye kucelwe noma kushwelezwe ezidalweni zikaMdali 
njengoNomkhubulwane. (25) 
UMdali edala imisila 
Izimpendulo ezimfushane 
(a) Yinganeko ngenxa yokuthi ikhuluma ngoMdali. (1) 
(b) Lolu dwendwe uhele lwezilwane ezazilandelana ziyolanda 
imisila. (2) 
(c) Imbila yeswela umsila ngokuyalezela. (1) 
(d) Ukubika imbiba ubike ibuzi kusho ukushona ngapha 
nangapha ungaphumi neqiniso, kusukela kumuntu owehlulwa 
ukubona umehluko phakathi kwembiba nebuzi. (2) 
(e) Kuchaza ukuthi imbila yayizishaya sagcokama kunezinye 
izilwane kanti akunjalo, iyivila. (1) 
(f) Ubuvila. Yayenqena nje ukuya enkundleni okwakubizwe 
kuyona izilwane ukuthi ziyothatha imisila yazo. (1) 
(g) Kuyokwehluka izimpendulo lapha. Okubalulekile ukuthi 
abafundi bakwazi ukweseka izimpendulo zabo. Kuqapheleke 
kodwa ukuthi inganekwane ikhuthaza ukusukuma uzenzele. 
(2) 
Izimpendulo ezinde 
Lapha izimpendulo ziyokwehlukana. Kodwa makuvele 
ukuthi kusemqoka ukuthi ngosuku nosuku umuntu enze 
into ethile ezokwehlukisa lolo lusuku kwezinye. Kungenjalo 
izinsuku ziyefana nje. Kodwa ngumuntu owenza ukuthi 
usuku lwehluke kwezinye. Nalapha imbila yayiyolwehlusa 
lolu suku ngokuthi izuze umsila ngokuvuka kanye nezinye 
izilwane iyolanda umsila wayo. (25) 

231 
Ukudaleka kwemidwa ebusweni bengwe 
Izimpendulo ezimfushane 
(a) Udweshu kule nganekwane ludalwa ubuvila bomzingeli 
owayenqena ngisho ukwenzani. Yilokhu kwenqena 
okwenza abuke ingwe ibamba impala maqede afise 
ukuzingelelwa yingwe. Weba amawundlu engwe ngenhloso 
yokuyozifundisela wona ukuzingela, ukuze akhule 
Inkosikazi esenyangeni 
Izimpendulo ezimfushane 
(a) Umkhosi okukhulunywa ngawo lapha umyalezo noma 
umbiko ophuthumayo. (2) 
(b) Inja noma imalasi. (1) 
(c) UMdali/uMvelinqangi. Kuthiwa umlomo ongathethi manga 
ngoba akushoyo kuyenzeka. (2) 
(d) Kuchaza ukuthi izinto sezenzeka ngenye indlela. Ukugaya 
kwetshe ngomunye umhlathi kusukela kusagaywa ukudla 
ngetshe. Lokhu kugaya kwakwenziwa ngokuguqulwa 
kokuhlala komhlathi (ichopho lembokodo) etsheni lokugaya. 
(1) 
(e) Okudala udweshu kule nganekwane yinkani yomfazi 
ongafuni ukulalela umkhosi owawuthunyelwe uMdali, ethi 
angeke ashayelwe umthetho ngumuntu angamazi. (2) 
(f) Nalapha izimpendulo zingehlukana, kodwa kuhamba 
phambili isifundo sokulalela, wenze lokho okutsheliwe. (2) 
Izimpendulo ezinde 
Udweshu lususwa yinkani yomfazi ongafuni ukulalela 
umkhosi owawuhlatshwe uMdali wawubhekisa kubo bonke 
abantu ukuthi baphumule, bathole nethuba lokumdumisa. 
Kepha umfazi owayenenkani wabona kungamfanele ukuthi 
alalele umthetho womuntu angamazi. Waqhubeka wazenzela 
yonke imisebenzi yakhe ngenkani kusengathi akonakele lutho. 
Wahamba wayotheza kanti uMdali uzothumela isishingishane 
somoya, esamthatha sayombeka enyangeni. (25) 

232 
azingelele yena, yena angenzi lutho. Yikho lokho kweba 
amawundlu okuqhubela phambili udweshu. Ingwe ibuya 
ngokobelulapha, ikhale ibange umunyu. Luyaqhubeka 
udweshu ngenkathi lokho kukhala kwengwe kuzwiwa 
ixhegu lasendaweni. Ixhegu ladinwa yisenzo sikamzingeli 
oyivila, kwabikwa emphakathini, waphoqwa umzingeli 
ukuthi awabuyisele amawundlu engwe. (4) 
(b) Yize kungakhona imibono eyehlukene, kodwa kungakhona 
ukuthi lo mzingeli wayengumzingeli ngegama njena. 
Empeleni uyisigebengu njengazo zonke nje izigebengu zona 
ezithanda izindlela ezinqamulelayo. (2) 
(c) Indikimba yale nganekwane wubuvila. Lo mzingeli uphoxeka 
endaweni sekuthiwa akabuyisele amawundlu engwe ngenxa 
yobuvila. Kuhle sejwayele ukusukuma sizenzele. (2) 
(d) Iphethwe kahle. Iphetha ngokuthi isimo sibuyele ngononina. 
Umzingeli uyawabuyisela amawundlu kunina, sibuye 
sichazelwe ukuthi kungani ingwe inemidwa ebukeka 
isazinyembezi. (2) 
Izimpendulo ezinde 
Impela impilo idinga khona ukuthi sifunde ukuzenzela. Le 
ndoda engumzingeli yabulawa ubuvila njena yaze yangena 
esilingweni sokweba amawudlu engwe ngakho ukwenqena 
ukuzenzela. Yagcina ingaphumelelanga kulowo mzamo wayo 
onqamulelayo wokuzingelelwa yizingwe. Sekungandiswa 
nangezinye izibonelo. (25) 
Impi yengwenya nendlovu 
Izimpendulo ezimfushane 
(a) Isethulo sisivezela ukuhlalisana kahle kwezilwane endulo, 
zingakadlani. Kuthiwa zazihlala ndawonye zibhunge 
ngezindaba zazo. (2) 
(b) Ukwedelelana noma ukungahloniphani. (2) 
(c) Le nganekwane yenzeka endaweni eduze nesiziba lapho 
okwakuhlala khona izilwane. Inhlalo yayo yoniwa wuchuku 
lwengwenya eyabuka indlovu yezwa kuthi ayiyedelele, 

233 
kwagcina kwaliwa. Inkathi yinkathi yasendulo lapho izilwane 
zisahlala ndawonye ngokuzwana. (2) 
(d) Yingwenya eyaba nochuku kule nganekwane. Yasukela 
indlovu izithulele. (1) 
(e) Yingwenya eyabanochuku kule nganekwane yasukela 
indlovu. Nendlovu ayithandanga ukuthi ithule ibukele 
ingwenya ichachaza ekhanda layo. Kwagcina ngokuba lezi 
zilwane zilwe zilimazane. (3) 
Izimpendulo ezinde 
Impela, kubi ukuzama ukuxazulula ingxabano ngokulwa. 
Esikhundleni sokulwa kuba kuhle ukuthi kuhlalwe phansi 
kuboniswane. Ukulwa kuvama ukuthi kuphethe ngokuthi 
labo abalwayo balimazane. Kwenye inkathi kuyafiwa nokufa 
imbala. Njengakule nganekwane njena, zombili lezi zilwane 
zasala nezibazi zokulwa kwazo ngenxa yokuthi zehluleka 
ukuxoxisana kodwa zakhetha ukulwa. Indlovu yasala 
isinekhalakazi elide eselaziwa ngokuthi lingumboko, kanti 
ingwenya yona yasala isiyisishodolo sesipatalala. (25) 
Ingulube namagwababa 
Izimpendulo ezimfushane 
(a) Elabakhwekazi kule nganekwane lichaza into 
esiyivelakancane. (1) 
(b) Ibanga elide impela nje. (1) 
(c) Le nganekwane ngokwendawo yenzeka endaweni eyihlane 
elihlala izilwane ehlaselwe yisomiso. Ngokwenkathi 
yenzeka lapho izilwane ezinjengengulube zazingakafuywa 
ngabantu. Yinkathi endala-ke leyo. Ngokwenhlalo izilwane 
zihleli kahle ziyezwana futhi ziyasizana. Lokhu kubonakala 
ngokukhathazeka kwamagwababa ngomngani wawo 
ingulube, maqede enze amasu okumsiza. (4) 
(d) Yinduku yombangandlala. Kuchaza ukuthi kusuke 
kuphunywe kuyozingelwa ngezinduku, kodwa kungashaywa 
lutho ngazo. Kubuywe kulengiswe zona kuphela njena 
izinduku, kungekho lutho oludliwayo. (1) 

234 
(e) Yebo amagwababa ayengabangani abaqotho bengulube. 
Azama ngawo wonke amandla ukuyisiza ukuthi ifinyelele 
endaweni eyayizothola kuyo amanzi, kodwa kwala khona-ke 
ukwenza. Lapho ingulube isiyehluleka wukuzibamba. (3) 
Izimpendulo ezinde 
Sikhona isifundo esimayelana nokuthi kwesinye isikhathi 
uma senza okuthile esikwenzayo, njengokufunda njena, 
kuyoba khona abantu abafisa ukusihleka basiphazamise 
endleleni eya empumelelweni, njengoba abafana benza 
engulubeni. Uma siphika nalolo luhlobo lwabantu, sigcina 
sesiphuthelwa okukhona ngokungekho, njengoba kwenzeka 
engulubeni. Siyeka ukuqhubeka nendlela eya phambili, 
silibale ukuphendulana nabantu abangathi shu, konakale 
konke ebesizokuzuza. (25) 
UNongalaza negwababa 
Izimpendulo ezimfushane 
(a) Umancishana ukhanjana oluncane. Kuthiwa umancishana 
ngoba lwakhelwe ukuphuza umuntu oyedwa. Phela 
ngokwesintu ukhamba luyahlanganyelwa. Akujwayelekile 
ukuthi umuntu ahlalele ukhamba eyedwa. Owenza njalo 
usuke encishana. (2) 
(b) Ukushaya umancishana kusho ukuqhabula/ukuphuza 
utshwala obukulowo mancishana. (1) 
(c) Ukuthuthumela kusho ukwethuka kakhulu. (1) 
(d) Igama lomuntu kodwa elingadumile, elisetshenziswa 
ngabantu bakubo kuphela. (1) 
(e) Ukwethula udaba ezithebeni kusho ukwethula udaba 
kubantu ukuze lubhungwe. (1) 
(f) Usokhaya ngumuntu ongumnumzane womuzi. Uyise 
wekhaya. (1) 
(g) Udweshu lususwa umyalezo wegwababa elakhuluma 
noNongalaza. Lokhu kuyamkhathaza uNongalaza, maqede 

235 
udaba alwethule emndenini. Kuthi uma umndeni wehlukana 
phakathi, aluleke ngokuthi aqhubeke ayolubika enduneni. 
Lwaze lwayofinyelela enkosini yesizwe sakwaMawa. (3) 
Izimpendulo ezinde 
Makuvele ezimpendulweni ukuthi isexwayiso esatholwa 
nguNongalaza ukuthi kwakukhona impi eyayizohlasela 
isizwe saseNtonteleni, kwaba khona abantu abangalalelanga. 
Kwathi uma uNongalaza esuka ethutha kule ndawo 
yaseNtonteleni kwakhona abasala ngemuva, bebona ukuthi 
ayikho le nto eyayishiwo uNongalaza. Nembala yatheleka 
impi eyayibikezelwe yigwababa, yafike yavala ngehlahla 
kulabo bantu ababengathandanga ukubaleka. (25) 
Amantombazane ayeyogana indodana 
yenkosi 
Izimpendulo ezimfushane 
(a) Uchibidolo yigama elichaza umhlambi omkhulu kakhulu, 
obalwa ngamashumi ngamashumi. (1) 
(b) Ukufinya ngendololwane kusho ukubusa ngenyama. 
Kufinywa ngendololwane ngoba izandla sezitapuka amafutha 
enyama, zingasezukwazi ukwelekelela ekufinyeni. (1) 
(c) Unemfu ukuba mnyama kwenhliziyo, kwenze ukuthi lowo 
muntu olumphethe angathandi ukudla amasi nokudla 
okuhlobene nobisi. (1) 
(d) Ukothiwa komuntu okukule nganekwane kusho ukuhlala 
komuntu oqavile nabantu abasuke beyizikhonzi zakhe, 
ikakhulu amadoda. (1) 
(e) Ukuqhawuzela kusho ukuhambela phezulu, ngokuzethemba. 
(1) 
(f) Ufasimba yinkungu eba sekuseni, imvamisa ihwamuka lapho 
ilanga selibalela. (1) 
(g) Imibono ingehluka. Abanye bangathi indikimba ithinta 
ukulalela uma beqondise kuZothile, abanye bathi 
ukungalaleli uma beqondise kuMpakana. Ukulalela ngoba 

236 
kwamphumelelisa uZothile, kanti ukungalaleli ngoba 
kwamholela ekufeni uMpakana. (4) 
Izimpendulo ezinde 
Umuntu ongafuni ukutshelwa ubona ngokuthi agcine 
ngokopha, lapho eselinyazwe yilokho akade ekhuzwa 
kukho. Nalapha akuthintwe ukungalaleli kukaMpakana. 
Uninakhulu wayebadonse ngendlebe ukuthi balalele futhi 
benze konke abayokutshelwa ngumuntu omdala endleleni 
eya konkosi. Kodwa ngenxa yobuqhalaqhala, akasilalelanga 
isalukazi esasifuna ukubayalela indlela. Ngaleso senzo sakhe 
wagcina efile. (25) 
Indoda neqoma 
Izimpendulo ezimfushane 
(a) Iqoma yisitsha sesintu esakhiwe ngelala noma ngomuzi 
sokuphatha ukudla okuyizinhlamvu njengommbila 
namabele. (1) 
(c) Izimpundu yizigxobo ezinkulu ezisesangweni lesibaya. (2) 
(d) Izimpendulo mazithinte isingeniso, umzimba nesiphetho 
sale nganekwane. 
Inganekwane ingeniswe ngokwethulwa kwesimo 
sokungahlaliseki kahle kwalo muzi okuxoxwa ngawo. 
Uhlaselwa yisimo esinobuthakathi. Kwakubonakala 
izidladla zokubukeka kusamfene. Kubonakale obabangibone 
bezinyawo zomuntu okwakwenza ukuthi kusolwe ukuthi 
ezomthakathi, njll. Umzimba wenganekwane uthinta 
ukuphuma kukasokhaya eyohlwaya usizo lokulwa nalesi 
simo. Uya ogedleni lwenyanga owayeluyalelwe ngabantu. 
Le nyanga ifike imnike iqoma okusobala ukuthi lelashiwe. 
Imtshela ukuthi bangaphenduli uma kukhona umuntu 
okhuluma egcekeni, kodwa abovuka bayobikela induna. 
Isiphetho siveza ukubanjwa oqotsheni kwendoda 
empongolozayo ibuza ukuthi “Elikabani leli qoma?” (3) 

237 
(e) Uma kuthiwa kusempondozankomo, kusuke kusekuseni 
kakhulu. Yisikhathi lapho izinkomo ezisuke zingakabonakali 
ngemibala yazo, okuthi uma kusingwa kubonakale 
izimpondo zazo kuphela, lapho ziqube esibayeni. (3) 
Izimpendulo ezinde 
Ezimpendulweni makuthintwe lokhu: Indawo: Le 
nganekwane yenzeka endaweni yasemakhaya. Iqala emzini 
othakathwayo ithuthe iye emzini wenyanga, ibuye iphindele 
emzini othakathwayo. Inhlalo: Inhlalo kule nganekwane 
igxile kakhulu emzini ohlaliseke lubhojozi ngokuthakathwa 
kanye nemizamo eyenziwa ngusokhaya womuzi ekuzameni 
ukuphebeza lesi sihlava sokuthakathwa. Inkathi: Inkathi 
kule nganekwane izwakala iseyindulo. Kuhanjwa amabanga 
amade ngezinyawo, kunezinyanga ezishaya emhlolweni. 
Kusasetshenziswa izitsha zesintu, njengeqoma. (25) 
Isalukazi namasi omkhwenyana 
Izimpendulo ezimfushane 
(a) Ngokwale nganekwane ukuvuba kusho ukwenza amasi. 
Uxube umcaba noma uphuthu namasi. (1) 
(b) Umuntu okuthiwa umbanjana ziyabalwa, ngosuke ondile. 
Izimbambo zakhe zisobala ngendlela yokuthi zingabaleka. (1) 
(c) Ukusithwa yisithupha kusho ukudidwa yinto esobala. (1) 
(d) Umuntu oyisiphoxo ngumuntu oyisithutha noma 
eyisiphoxi. (1) 
(e) Ukushaya amanhlakomuzi ukulala umise amadolo. 
Ngokwejwayelekile amadolo abangezansi komuzi (kumuntu 
wesilisa) kodwa uma umuntu elale wawamisa ayaguquka 
abengenhla (komuzi). (2) 
(f) Imibono ingehlukahlukana mayelana nesifundo sale 
nganekwane. Sikhona esithinta ubungozi bomhobholo. 
Umhobholo uyingozi. Isalukazi singena enkingeni enkulu 

238 
ngenxa yomhobholo, osidlisa amasi omkhwenyana. Sikhona 
nesithinta ukungagagameli izinto ezingaphezu kwakho. 
Isalukazi sagagamela sadla amasi omkhwenyana. Saphinda 
sayohlala emthunzini kaSizemazema. (4) 
Izimpendulo ezinde 
Isalukazi sangena enkingeni ngenxa yokwehlulwa ukukhuza 
iso laso elalibuka maqede lisihalise ukudla kukamkhwenyana 
waso. Asigcinanga ngokudla amasi kamkhwenyana, kodwa 
sasize sivunule imvunulo yakhe. Into engenziwa ngokwesintu 
ukuthi umuntu wobunye ubulili avunule ngemvunulo 
yobunye ubulili. (25) 
UNananaboselesele noSondonzima 
Izimpendulo ezimfushane 
(a) Isinqindi okukhulunywa ngaso kule nganekwane ummese. 
(1) 
(b) Uma kugaywa ngetshe iyasalela inhlama esuke igaywa kulona 
isemanzi. Uma-ke selome inhlama kusuke kukhomba ukuthi 
kade lagcina ukugaya. Ngalokho-ke uma kukhulunywa 
ngokuthi itshe lome inhlama kusuke kukhomba ukuthi 
umuntu noma abantu kade bahamba. (1) 
(c) Zingehluka izimpendulo. Kodwa kungenzeka ukuthi yigama 
eligudla inkani yakhe. (1) 
(d) Isisusa sodweshu kule nganekwane yinkani 
kaNananaboselesele owayiveza ngokwakha endleleni 
ngabomu, ekubeni azi ukuthi kuleyo ndlela kwakwedlula 
nezilwane eziyingozi. (2) 
(e) Okukhulisa udweshu kule nganekwane yisenzo sezingane 
zikaNananaboselesele ezaphuma zayodlala egcekeni zabonwa 
yizilwane phakathi kwazo okwakukhona noSondonzima. 
uSondonzima wazigwinya izingane zikaNananaboselesele. (2) 
(f) Kule nganekwane kwenzeka ingwijikhwebu yokuthi 
uNananaboselesele aqhaqhe isisu sikaSondonzima 
ngesinqindi sakhe, maqede kuphume bonke abantu kanye 
nezilwane ayezigingile. (2) 

239 
Izimpendulo ezinde 
Ukuthi kayingangamlomo kungabhekiswa kuyena 
uSondonzima lona ngoba phela wayezethemba 
ezikhukhumeza kakhulu ngokuthi angeke avelelwe 
yilutho ngisho angazidla izingane zikaNananaboselesele. 
Kepha ekugcineni ugcina efa ngoba eseginge unonkanise 
onguNananaboselesele, owasika izitho ngaphakathi, wazosa, 
wagcina ngokufa uSondonzima. (25) 
UGombelakwesakhe nengede inhlava 
ebizelayo. 
Izimpendulo ezimfushane 
(a) Leli gama likaGombelakwesakhe phela ligqamisa 
ukuncishana kwakhe lo mlingiswa. (1) 
(b) Amahalanjonjo ngokwale nganekwane yizinyosi ezihamba 
phambili ukuyobheka ingozi engase ivelele isidleke 
nonomthebe wazo. (1) 
(c) Umvundla ngunogwaja. (1) 
(d) Iphisi ngumuntu othanda ukuzingela. (1) 
(e) Yiso ngeso. Lapha kushiwo isenzo sempindiselo esenziwa 
yingede kuGombelakwesakhe. UGombelakwesakhe wayenze 
isenzo esibi engedeni ngokuyincisha amaqhimu ezinyosi. 
Nayo-ke yaphindisela ngokumbizela esihlahleni esinengwe. 
(3) 
(f) Kungehluka imibono. Kodwa indikimba yempindiselo 
iyagqama kule nganekwane. (2) 
Izimpendulo ezinde 
Kungahluka imibono nakulo mbuzo. Isifundo esigqamayo 
nokho yileso esithinta ukuthi izandla ziyagezana. Uma 
uthole usizo komuye, kuba kuhle ukuthi nawe umsize 
lowo okusizile. UGombelakwesakhe kwakufanele ayisize 
inhlava ngokuyipha amaqhimu emva kokumsiza kwayo. 
UGombelakwesakhe akusekhona nokuthi uyincishile ingede, 
kodwa uyincisha nento engathi shu! Phela amaqhimu yinto 

240 
engelutho. Lokhu kukhombisa khona ukuthi uGombela 
ulukhuni ngempela. 
Isenzo sikaGombelakwesakhe singagwenywa ngokuthi 
njalo umuntu nomuntu azibuze ukuthi uyabenza yini 
ubulungiswa kwabanye abantu. Kungagcini ngalabo athola 
kubona usizo, kodwa kubantu nje jikelele. (25) 
Isigubhu sezinganekwane 
Izimpendulo ezimfushane 
(a) Igama lokucobelela lichaza ukupha ngesilinganiso 
esincanyana. (2) 
(b) Isisusa sodweshu kule nganekwane yisimo sezingane zakulo 
muzi ezazeswele izinganekwane ezazingazixoxa lapho zihleli 
nontanga bazo. Zona zaningaxoxelwa muntu izinganekwane 
ngoba abazali bazo babehlale bexinwe yimisebenzi yasekhaya. 
(4) 
(c) Ukuhlangana nezimbila zithutha ziholwa ngemhlophe 
phambili kusho ukuzithela enkingeni engavamile. Akuvamile 
ukubonakala kwembila emhlophe. Kuthiwa uma sekuphume 
nemhlophe kusuke sekonakele kakhulu. (3) 
(d) Inkawu ayiyibelethi emhlane ingane yayo, kodwa iyilengisa 
esiswini ukuze ihlale iyibona, futhi-ke ikwazi nokuxoxa 
nayo bukhoma lapho iyixoxela onke amasu akonkawu 
okunombela ezihlahleni. (2) 
(e) Kukhona. Okukhulu ukuthi izilwane zikhonzene futhi 
zixhumana kakhudlwana kunabantu. Sekungavezwa 
izibonelo ezahlukene-ke ukwesekela le mpendulo. (9) 
Izimpendulo ezinde 
Kunjalo. Empilweni kuyenzeka ukuthi uma siswele usizo 
siqalaze kude, singaziboni izinto eziseduze nathi. Singabukela 
kuzo izilwane esiphila nazo nakubantu abadala abanolwazi 
olunzulu ngempilo. Izindaba ezakhayo zitholakala empilweni 
yemihla ngemihla. Kuphela nje kudingeka ukuthi sihlale 
sivule amehlo ukuze sizibone. (25) 

241 
Ubukhosi bendlovu 
Izimpendulo ezimfushane 
(a) Intibane yingulube yehlathi. (1) 
(b) Ononina phela onina/omama bezinto. Izilwane uma 
ziwumhlambi, amathole abonakala ngokuma eduze konina 
ukuthi azalwa yiziphi izinkomazi. (2) 
(c) Indlovu yesekwa wufudu, inyathi, ubhejane nesambane. (2) 
(d) Yebo kunjalo. Isikhuni sibuya nomkhwezeli ngempela. 
Ibhubesi elalizama ukukhwezela inzondo eyayibhekiswe 
endlovini, kwagcina sekuyilona elibukwa kabi emva kokuba 
sekubonakele ukuthi yilona elalizama ukugxibha indlovu. (3) 
(e) Kungavela imibono eyahlukene. Eyenzondo kodwa ingesale, 
kanjalo nomona. (2) 
Izimpendulo ezinde 
Kuningi okungaphawulwa. Okunye kwakho ukuthi uma 
ungumholi uqaphele ukuthi ungaqophisani nabantu 
abanhlanhlathayo obaholayo njengalo njena ibhubesi 
kanye nonogwaja kule nganekwane. Kufanele uqhubeke 
nokwenza okuhle, uzihlele, uzimisele futhi ngokusebenza 
kanzima wedlule bonke abanye abantu njengoba kwakwenza 
ibhubesi. Kufanele usebenzise ingqondo sonke isikhathi, 
ukwazi ukuhlanganisa izinto nalapho abantu obaholayo 
sebekwakhela uzungu, njengoba kwenza indlovu nje. (25) 

242 
Idwi elalibushelelezi neselesele 
Izimpendulo ezimfushane 
(a) Iselesele langena enkingeni yokuziyobula ngamafutha 
ngenxa yokungafuni ukulalela. Alizange lithande ukulinda 
lizwisise kahle ukuthi idwi liwenza kanjani amafutha. (1) 
(b) Iselesele laselinamahloni ngoba yayisihlale obala indaba 
yokungalaleli kwalo. (1) 
(c) Kuyingozi enkulu empilweni yanamuhla lokhu okwenziwa 
yiselesele. Kulesi sikhathi lapho esisebenzisa khona 
izinkimbinkimbi zemishini kanye nezimoto, kungadaleka 
ingozi enkulu ngenxa yokungalaleli. Kuthi ofundiswayo 
anganaki azitshele ukuthi uyazi kanti usezodala enkulu 
inhlekelele. (2) 
(d) Udweshu lwale ndaba lususwa umhobholo weselesele lapho 
libona umngani walo idwi enconywa ngapha nangapha. Lo 
mhobholo ubanga ukuthi iselelsele linakashele idwi lifuna 
ukwazi ukuthi yini eyenza ukuthi idwi libenesikhumba 
esibushelelezi kangakaya. Nangempela idwi ligcina lizijubile 
ukuthi akubekhona elikutshela iselesele. Ngeshwa elikhulu, 
lathi idwi lisachaza kanti iselesele alisalalele, yilo leliya 
liyoziyobula ngamafutha. Lasuka lapho lathukuthelela idwi 
kodwa kuyilo elisephutheni. (2) 
(e) Esiphethweni kuvela ingwijikhwebu yokuthi kanti iselesele 
lizenzile ngalokhu kuzishisa ngenxa yokungalaleli ukuthi 
idwi lalizothini. Nangempela lalimala–ke kanjalo iselesele. 
(2) 
Izimpendulo ezinde 
Ubuvila buyisifo esibi kakhulu empilweni yethu. Ikakhulu 
ngoba umuntu ovilapha kakhulu ujika abenothando olukhulu 
lwezinto ezinhle. Lokho besekumfaka esilingweni sokuthola 
lezo zinto ngendlela engeyinhle. Kuthi noma esenikwa ithuba 
lokuzuza angenakho, alisebenzise kabi. Njengaye umfowabo 
kamdobi owayecela izinto ezinhlobonhlobo esedlula kwayena 
umdobi uqobo, okunguyena okwakuthiwe akacele noma yini 
uzokwenzelwa. (25) 

243 
Unogwaja nezingwenya 
Izimpendulo ezimfushane 
(a) Le nganekwane yethulwe ngokuxoxwa komlando phakathi 
kobukhosi bezingwe kanye nonogwaja. Kuthiwa lobu 
bukhosi babunomlando omude wokungabukani kahle. (1) 
(b) Umuntu okuthiwa uyiphompo kusuke kungumuntu 
okhulumela futhi. (1) 
(c) Kuthiwa umuntu othukuthele ugane unwabu ngoba 
usuke eseguquke indlela abukeka ngayo esefuze lona kanye 
unwabu. (1) 
(d) Umthuma umuthi onameva. Ngisho kuthiwa umuntu 
uzethembile ngejubane, kodwa ubaleka afike ame lapho 
okunezihlahla zomthuma khona, ngoba phela usuke esesaba 
la meva. (2) 
(e) Ingwijikhwebu eyenzeka kule nganekwane eyokuthi kuthi 
izingwenya zisalindele ukuthi kubalwe ukuze kuqhathaniswe 
ubukhosi bazo kanye nobukanogwaja, kanti unogwaja 
uzibala nje usenza isu lokuwelela ngaphesheya kwesiziba. (3) 
(f) Kungehluka imibono lapha. Sikhona kodwa esokuqaphela 
ukuthi uboqaphela ukuthi ungasetshenziswa ngabantu 
abafuna ukufeza izinhloso zabo. Njengezingwenya 
ezasetshenziswa unogwaja kanjalo. (2) 
Izimpendulo ezinde 
Impela. Izitha zingasebenziseka ukuze uwelele 
empumelelweni. Unogwaja wakukhombisa ngempumelelo 
lokho ukuthi kuyenzeka. Kwenye inkathi isitha kuthi 
kulindeleke ukuthi usilwise, wena ubheke lokho okungaba 
wusizo kusona ukuze ufinyelele empumelelweni. (25) 

244 
Impungushe nemfene 
Izimpendulo ezimfushane 
(a) Le nganekwane ingena khaxa ngaphansi kwezinganekwane 
ezintsha ngoba ixoxa ngezinto ezintsha. Ixoxa ngabalimi, 
ngezinqola, ngemigwaqo, amapulazi, izinkomo zobisi 
nangemiphongolo yebhotela. Konke lokhu kuyizinto 
ezintsha ezazingekho kuZulu nakwezinye izizwe ezimnyama 
zasendulo. (1) 
(b) Impungushe iyiqili kodwa ayinamandla uma iqhathaniswa 
nekhonde. Njalo njena ilihambela phambili ikhonde 
ngokulihlakaniphela. Ikhonde lona linamandla kodwa 
liyisilima. Njalo lizithola selingene enkingeni ngenxa 
yokuqophisana nempungushe. (2) 
(c) Kusho khona ukuthi ukuhlakanipha kuyawedlula amandla, 
kanti uma uyisihlomeki esiphike ngamandla udlala 
izihlakaniphi lapha phandle. (2) 
(d) Mazibalwe njengoba zivelile enganekwaneni. Iqale yesulele 
ikhonde ngonoxhaka. Iphinde ibambise ikhonde udonga, 
ithi luyawa kanti ilenza isiphukuphuku, kungekho 
ludonga oluwayo. Iphinde inikeze ikhonde isu lokuthola 
umphongolo webhotela elabangela ukuthi umlimi alishayele 
ukufa ikhonde. (3) 
(e) Isisusa sodweshu kwabangukweba kwempungushe epulazini 
lomlimi, owagcina esecupha ngonoxhaka ukuzama ukumisa 
lesi sihlava. Nangempela kwabanjwa impungushe yona 
eyasulela icala ekhondeni. (2) 
Izimpendulo ezinde 
Yebo kunjalo. Kuhle ukuqaphela ukuthi abantu esibabona 
njengabangani bethu bayibo ngempela yini. Imfene 
yayingakhohliwe impungushe ingumngani wayo oqotho. 
Kodwa kwavela kaningi ukuthi hhiya iyazikhohlisa njena 
imfene, empeleni impungushe izitholele isilima ezidlalela 
ngaso lapha emfeneni. Lokhu kufakazelwa yizigameko 
eziningi lapho imfene yenziwa isithutha yimpungushe. (25) 

245 
UChakide kaMgcololo wezimanga 
Izimpendulo ezimfushane 
(a) Yebo, igama lekhonde lisetshenziswe kahle kule ndaba. 
Inkawu yesilisa esikhulile nayo ibizwa ngokuthi yikhonde 
njengayo imfene. (2) 
(b) Ukuthi kunhlanga zemuka nomoya kuchaza ukwehluleka 
kwayo yonke imizamo yokuhlenga isimo. Kusukela ekuthini 
izinhlanga zommbila noma zamabele aziphephuki kalula 
ngoba zisuke zingasenamahlamvu aphephulekayo. Ngakho-
ke kusuke sekunzima kakhulu uma kwazona sezithathwa 
umoya. (1) 
(c) Kuthiwa kungalibuka kuligcine ilanga. Kungalibuka 
kuligcine uma sekufa. (2) 
(d) Ukuthi lala lulaza kusho ukuthi waze wazikhohlisa ingozi 
ikunyonyobela. Ulaza ungwengwe lwezaqheqhe oluyekwa 
ngabomu ukuthi lunqwabelane phezu komlaza, ukuze 
silwengule sidle izaqheqhe. (2) 
(e) Njalo lapho uChakijana efika khona ufika enze ubuqili 
obushiya ezinye izilwane ziyiziwula. Yena aphumelele 
ngobuqili. Sezingabalwa-ke izigameko zokuphumelela 
kwakhe ngobuqili. (3) 
Izimpendulo ezinde 
Isisusa sodweshu kwaba ukukhathazeka komlimi ngenxa 
yokudliwa kwezithelo zakhe ensimini. Wabona kufanele enze 
icebo lokuqeda lesi sihlava. Wacupha ngenomfi ayikhamela 
esihlahleni ukuze kubanjwe leso silwane esasidla izithelo 
zakhe. Kwabanjwa uChakide yena owasulela ekhondeni 
lenkawu. Kusukela ekubanjweni kukaChakijana, udweshu 
luqhutshwa ubugalajana bakhe uChakijana. Unxusa 
izinkawu ukuthi zimsuse esihlahleni esesimwolile ukuze 
simnikeze izithelo eziningi. Ubugalajana bakhe buphinde 
bumhlanganise nebhubesi, lona-ke apheka izingane 
zalo. Kuqhubeka njalo aze aqhathe izimfene nebhubesi 
ngokuzifundisa umdlalo wokuqhumisa isitshwebhu 
sihambisane namazwi athi “Yithina esibulale umntwana 
webhubesi!” (25) 

246 
Inja nekati 
Izimpendulo ezimfushane 
(a) Isisusa sodweshu kwaba ngumona wenja lapho ibona 
sengathi ikati lithandwa kakhulu kunayo. Yagcwalwa umoya 
wokuthi ilibuze ukuthi kungani ubungani babo buhambe 
buhambe bungalingani na? (2) 
(b) Ukukhothoza yigama elisho ukukhothuluza inkeshezana 
yokugcina kuleyo nto esuke kade ikhona. (2) 
(c) Ikati umangobe. Kanti inja ingcanga. (2) 
(d) Yayingahlelekile kahle. Yayibhalwe ephepheni elingcolile 
yabhalwa nangesandla esibi. Umama wekhaya wazibonela 
iphepha elingcolisa indlu njena. Kunjalo nje futhi ayizange 
inikezwe umnumzane esandleni. (2) 
(e) Imibono ingehlukana-ke lapha. Ingakhona kodwa 
ethi kwakufanele inja iyozikhulumela nomnumzane. 
Mhlawumbe kwakufanele yemukele isimo, njll. (2) 
Izimpendulo ezinde 
Impela kwehla ngamphimbomunye. Kuyiqiniso lokhu 
uma inganekwane siyibuka ngeso lenja. Phela kuhle ukuthi 
uma sihleli ndawonye singabangani sithole amalungelo 
namathuba afanayo. Uma singabangani beqiniso kufanele 
njalo omunye uma ethola okuthile okumnandi, akhumbule 
ukuthi nomngani wakhe ubengakuthokozela naye. Yilokho 
okwenza ukuthi inja ikhononde kuze kugcine sekonakele 
ubungani phakathi kwalaba bangani. (25) 
Isalukazi esasigaya usawoti 
Izimpendulo ezimfushane 
(a) Indodamphini yindoda eyisidididi njena. (2) 
(b) Ukuthi indaba yayisibhebhethekise okomlilo wequbula 
kuyisisho. Kuyinkulumo engaphelele, edinga ukwesekwa 
ngamanye amagama. Akweluleki futhi kunjalo nje. (2) 
(c) Ukuphinda umphehlu kuchaza ukuphinda into 
obusuyenzile. Kuyisisho esisuselwa ekusengeni inkomo 

247 
okwesibili. (1) 
(d) Ukuthi isisu somhambi asingakanani singangenso yenyoni 
kusukela ekuthini umuntu oyisihambi noma ungamupha 
ukudla angeke akuphofise, akuqedele ukudla kwakho ngoba 
usuke edlula. Inso yenyoni incanyana, icishe ingabonakali, 
uma kuwukuthi inayo kwakubanayo. (1) 
(e) Kungakuningana okuyisifundo kule nganekwane. Kungaba 
wukuthi uma uhlalisana kahle nabantu bayakukhumbula 
uma ususenkingeni. Isalukazi esasisiza omakhelwane 
ngosawoti baselekelela sesingenelwe yisigebengu sasephuca 
umshini. Kukhona nokuthi uma ugebenga abantu, uphetha 
kabuhlungu njengesigebengu esaqola isalukazi umshini waso. 
(2) 
(f) Iphetheke kahle le nganekwane. Izama ukuchaza 
ukuthi kungani ulwandle lunosawoti. Kwenzeka 
obekungalindelekile. Ngokwale nganekwane lokhu 
kwadalwa umshini wokugaya usawoti owaphonseka 
olwandle. (2) 
Izimpendulo ezinde 
Ukuthi umlungisi uzithela isisila kusho ukuthi umuntu 
owusizo uzithola esezifake enkingeni ngalokho kusiza 
kwakhe abantu. Isalukazi esasigaya usawoti sazithola 
sesihlaselwa yisigebengu ngenxa yomoya waso omuhle 
wokusiza abantu, ngisho esingabazi! (25) 
Abafana bezoso 
Izimpendulo ezimfushane 
(a) Umuntu okuthiwa yimambana imvamisa kuba ngumfana 
ohlakahlakaniphile, osasigebengwana. (1) 
(b) Udweshu kule nganekwane lwethulwe kahle. Kuqale 
kwethulwa into eyaba yisisusa salo. Okungamadoda 
ayevame ukosa njalo ekupheleni kwenyanga, ngesikhathi osa 
nje, ziyabuka ezinye zezimambana ezingabafana bendawo, 
kwaze kwaconsa amathe. (2) 

248 
(c) Okuyingwijikhwebu ukubambeka kweqembu likaThemba 
lapho selithi selisitholile isiklabhu elizososa. (2) 
(d) Wayengaqinisile neze. Lokhu kwakuyindlela nje yokwenza 
kuzwakale sengathi lokhu ababezokwenza kwakungekubi 
kakhulu. Kwakuyikho uqobo ukweba. (2) 
(e) Isifundo esithi alikho iqili elazikhotha emhlane. Noma 
ungazibona uhlakaniphile, wenze ubugebengu kodwa 
ekugcineni uyabanjwa. (3) 
Izimpendulo ezinde 
UThemba nabangani bakhe bawuphanga ngempela umdaka 
linganile. Bafisa ukwenza into ababehlala beyibona yenziwa 
ngabantu abadala futhi abasebenzayo, ukosa inyama. 
Bakhohlwa ukuthi bona baseyizingane ezincane. Kusafanele 
bazimisele ngokukhula ngendlela eqondile ukuze nabo 
bafinyelele ezingeni lobudala nokusebenza bahole imali 
okungeyabo. 
Sekungengezwa-ke ngezibonelo ezingaqhamuka, ezeseka 
ukwenzeka kobugebengu ngenhloso yokuzijabulisa 
ngokungafanele okwenziwa yintsha. (25) 
Umfana owayengumdwebi 
Izimpendulo ezimfushane 
(a) Ubhedu yinyama esikwa enhliziyweni uma abafana 
abelusayo bedla iphaphu. Le nyama ihlonywa othini. Bese 
kuliwa-ke ngezindukwana ezincane. Kuthi oyobanqoba 
bonke kube nguye oyidlayo le nyama. (1) 
(b) Uma kuthiwa udle ubhedu, kusuke kuqondise ukuthi 
uphumelele. (1) 
(c) Luyindlela yokuqeqesha abafana ukuthi bakwazi ukulwa 
futhi babe nesibindi. (1) 
(d) Isisusa sodweshu yikhono elihle lokudweba lomfana, 
elagqama kakhulu lapho esephiwe ibhulashi lokudweba 
yikhehla ayelisizile. (2) 
(e) Kuchaza ukuthi wavuka ekuseni kakhulu. Uyena owabona 
kuqala ukusa. (2) 

249 
(f) Inkosi eyayinomona yaphelela kuwona umona. Ingani phela 
yayisiqhwage umfana ibhulashi lakhe ngenxa yomona kanti 
isiyazosa. (3) 
Izimpendulo ezinde 
Yebo, umona usuka esweni. Inkosi yabona imisebenzi 
emihle eyayidwetshwa umfana owayengumdwebi yahala. 
Yafisa ukuthi ibhulashi lomfana libuye ngakuyo kanti 
izogcina ingaphumelele ezifisweni zayo ezimbi. Iqala 
ngokwehluleka ukudweba imidwebo eyayithandwa yiyo, 
lapho nokwenza isibuthe ndawonye izikhulu zezwe layo 
kanye namanye amakhosi ayengomakhelwane ithi izobukisa. 
(25) 
Umdobi nenkosazane yasolwandle 
Izimpendulo ezimfushane 
(a) Ukuzifunza esihlathini (umlomo ukhona) kuchaza 
ukuzincisha utho kodwa unawo wonke amathuba okuzitika 
ngalo. (1) 
(b) Sekungehluka imibono lapha. Kuningi okwehlukene 
okungaqhamuka nabafundi. (2) 
(c) Wayesecele nokungaphezu kwamandla. Ayekucela 
kwakungaseyizo izidingo, kwasekuwumona nje phaqa! (2) 
(d) Iningi lemibono lingabeka khona ukuthi lalingamncisha 
noma liphinde limephuce lokho ayesekuzuzile. 
Iyehlukahlukana imibono lapha. (2) 
(e) Kuhle ukuthi noma siphiwe ithuba lokucela izinto ezithile, 
kodwa sicele ngokunesidingo, hhayi ngokuxhaphaza. 
Nanokuthi empilweni singalahlekelwa ngokukhona 
ngokungekho ngenxa yokugagamela. (3) 
Izimpendulo ezinde 
Impela, umuntu uthi ungamnika isandla kuyasa usefuna 
ingalo yonke. Kule nganekwane kuhlangana izinto 
eziningana ezimbi kumfowabo kamdobi. Akafuni 

250 
ukusebenza. Uma sekuvela inhlanhla kamfowabo sekungathi 
uyena okuthiwe akacela, enzelwe. Usethumela umfowabo 
kaningi enkosazaneni yasolwandle ukuthi ayocela. Ucela aze 
acele nokungasenamqondo. Ucela ukuthi akhothanyelwe 
yilanga, yinyanga kanye nazo zonke izinkanyezi 
zasemkhathini. Nenkosazane yasolwandle ibuka ibuke ibone 
ukuthi ayisekho phela le nto ecelwa yilo muntu. Okungcono 
angivele ngimephuce konke ebesengimuphe khona. (25) 
Isiteleka sezitho zomzimba 
Izimpendulo ezimfushane 
(a) Inkamisangithele yinto engakwazi ukuzenzela ephika 
ngokukhamisa nje, yenzele ukuthi kuthelwe kulowo mlomo 
okhamisile. (1) 
(b) Umshikashika yinto eyenzeka ngendlela enzima futhi 
ethatha isikhathi eside. (2) 
(c) Isizinda sale nganekwane siqoqeke ndawonye ngendlela 
emangalisayo. Indawo yisemzimbeni womuntu. Inhlalo 
ikhomba ukuthi akuhlaliswene kahle kulo mzimba. Nakho 
phela sekuxatshanwa. Izitho zomzimba zibona ukuthi isisu 
asenzi lutho. Zona zinemisebenzi ebonakalayo kodwa isisu 
sona sazi ukubuthela ukudla njena. Nokho, zigcina zilibonile 
iphutha lazo ziphinde zibuyele esimeni sokuhlalisana kahle. 
Inkathi singathi eyamanje lapho sekwanda khona umoya 
weziteleka. (2) 
(d) Yebo singakusho kugcwale umlomo lokho ngoba izitho 
zomzimba ebezitelekile yizona ezishayeke kakhulu ngenxa 
yesiteleka sazo. Ngalokho zabona kufanele ukuthi zisihoxise 
isiteleka. (2) 
(e) Yebo ukhona umona kule nganekwane. Izitho zomzimba 
zibona sengathi ziyasiduda nje isisu ekubeni sihlezi singenzi 
lutho. Kanti azinakile ukuthi zizigwaza ngowazo. (2) 
(f) Sethulwe kahle kakhulu. Sisheshe sezwa ukuthi izitho 
zomzimba zikhononda ngobuvila besisu ezisibona sengathi 

251 
siziqhuba ngamadolo. Kusheshe kucace ukuthi kukhona 
okuthile okuzokwenzeka ngalokhu kukhononda. (1) 
Izimpendulo ezinde 
Impela le nganekwane ikhombisa ukuvukelana kwemibuso 
okungafanele neze ukuthi ivukelane. Empilweni siyadinga 
ukubona ukuthi kukhona izimo esingeke saphila 
ngaphandle kwazo. Lokhu kufana nokuthi izingane zivukele 
abazali bazo zibabone ukuba yizehluleki, zikhohlwe wukuthi 
abazali bangabazali, kumnyama kubomvu, azibavotelanga 
ukuthi babe ngabazali bazo. (25) 

252 
IZIMPENDULO ZEZIBONGO ZEZINGONYAMA 
1. Izibongo: zeNgonyama uShaka 
Izimpendulo 
(a) Inxuluma umuzi omkhulu wesiZulu. (2) 
(b) Umlilo wothathe ngumlilo omkhulu njengowamahlathi 
okungelula ukuthi ucisheke. Lapha kuchazwa indlela 
iNgonyama uShaka eyayihlasela ngayo okuthiwa yayifaniswa 
nomlilo wamahlathi onganqotshwa kalula. (2) 
(c) Kusetshenziswe isingathekiso. (2) 
(d) Kugqamisa amandla noma ubungozi beNgonyama uShaka. 
(2) 
(e) INgonyama uShaka yayinqoba izizwe ngokulandelana, 
ingehlulwa. (2) 
Ezibongweni zeNgonyama uShaka, kuyavela ukuthi 
wayenebutho elalinamandla amakhulu ekuhlaseleni 
okwakuthiwa uMbelebele. Indlela ayehlasela ngayo 
yayinamandla esabekayo. Ngenxa yokuthi izizwe 
ayezihlasela wayezehlula, yingakho kuthiwa wayeduma 
ehlezi, okuchaza ukuthi wayesatshwa kakhulu. Amanye 
amakhosi ayengakucabangi nakancane ukumhlasela ngoba 
ayesezwile ukuthi impi yakhe inamandla kangakanani. 
Emgqeni wesi-7 nowesi-8, kuyavela ukuthi uShaka 
wayengashayeki, okuchaza ukuthi wayengahlulwa empini. 
Umugqa wesi-9 nowe-10, uShaka ubizwa ngelembe eleq’ 
amany’ amalembe ngokukhalipha. Lesi singathekiso 
siyabufakazela ubunjalo bukaShaka. Phela ilembe 
kungaba yigeja noma izembe elikhaliphile. Uma kuthiwa 
uyilembe eleqa amanye amalembe ngokukhalipha kuchaza 
ngokusobala ukuthi wayenobuhlakani obungajwayelekile 
futhi amasu akhe okulwa ayedida amadoda. Emgqeni 
we-13 nowe-14, iNgonyama ibizwa ngomlilo wothathe 
osha ubuhanguhangu. Lesi yisingathekiso esichaza uShaka 
njengomlilo wamahlathi ongacisheki kalula. Umugqa 
wama-34 nowama-35 othi, “UNdaba ocaba ngomkhonto, 

253 
Amanye amakhosi ecaba ngamazembe,” uyakucacisa ukuthi 
uShaka wayelwa kuze kube sengathi ulwa ngomkhonto 
labo alwa nabo baphethe amazembe kanti babelwa bonke 
ngemikhonto. (25) 
2. Izibongo: zeNgonyama uDingane 
Izimpendulo 
(a) Kuthiwa kwasha iziziba. 
(b) INgonyama uDingane yabulala uPiti umholi wamaBhunu. 
(c) (i) UMvusi omnyama wawoSikhakha (1) 
Ovusel’ abant’ ukuhlatshwa, 
Inkom’ ekhal’ osizini kwaNhlapho (1) 
Umlomo yawubhekisa kithi kwaZulu. 
(d) Kusetshenziswe ukwenzasamuntu. (2) 
(e) Izizwe zonke ziyizwil’ ukulila – Ifanangwaqa. (2) 
Esitanzeni sesibili, emgqeni wesi-6 nowesi-7, kukhona 
ukuxhumana-siqalo, “Uvemvane...” okuchaza ukuthi 
iNgonyama uDingane iyinzalo kaPhunga noMageba 
okungabanye ababalulekile emlandweni wakwaZulu. 
Esitanzeni sesine emgqeni we-18 nowe-19, kukhona 
ukuxhumana-siqalo, “Ezinye….” Okugcizelela izinkomo 
okuthiwa ziseMatigulu kanti ezinye ziseMkhumbane. 
Esitanzeni sesi-9, ukusukela emgqeni wama-39 kuya 
kowama-44, kukhona ukuxhumana-siqalo, “Wadla…” 
okugcizelela ukuhlabana kweNgonyama uDingane. Lapha 
kuchazwa izikhundla zamaBhunu awabulala. Siphinde 
sithole ukuxhumana-sigcino, “kumaBhunu” kulezi 
zibongo kusona leso sitanza ukusukela emgqeni wama-39 
kuya kowama-43. Loku kuxhumana kugcizelela uhlanga 
uDingane ayeluhlasele ngempumelelo walubulala.Esitanzeni 
se-10, kukhona ukuxhumana-siqalo, “Yizona…”, emgqeni 
wama-51 nowama-52 ochaza izibongo okuthiwa ziyosala 
ziyidalula imisebenzi yakhe yobuqhawe. Kusona leso sitanza 
emgqeni wama-51 nowama-52 kukhona ukuxhumana 

254 
maphakathi, “zosala” okuchaza izibongo zikaDingane. 
Esitanzeni sokugcina ukusukela emgqeni wama-59 kuya 
kowama-62 kukhona ukuxhumana-siqalo, “Ulibinda…” 
okugcizelela ukuphethwa kwezibongo. (25) 
3. Izibongo: zeNgonyama uMpande 
Izimpendulo 
(a) AmaNgisi (1) namaBhunu. (1) 
(b) Uthi imali iyizinkomo zamaBhunu. (2) 
(c) Kuvezwe isihlonipho. (2) 
(d) Izimvubu zayikhex’ imilomo. (1) 
Izingwenya zaphephel’ ezintabeni. (1) 
(e) Kugcizelela okwashiwo yiNgonyama uMpande. (2) 
Izibongo zeNgonyama uMpande ziyayithinta kakhulu 
indalo nezilo ezikhona ezihlala emahlathini nasemanzini. 
Imifanekisomqondo nezifengqo 
Esitanzeni soku-1 iNgonyama ibizwa ngenkonjane edukele 
ezulwini. Lesi yisingathekiso esakha umfanekisomqondo 
wokubonakalayo. Izulu liyindalo kanti futhi inkonjane 
iyisidalwa. Esitanzeni sesi-2 kuvezwe umfanekisomqondo 
wokubonakalayo othi, “sabetshatha” ochaza isenzo 
seNgonyama. Esitanzeni sesi-3 kunesenzasamuntu esakha 
umfanekisomqondo wokuzwakalayo nesithinta imvelo, 
“Amanz’ odw’ azosal’ ebabaza”. Esitanzeni sesi-4 kuthintwe 
izilo noma izilwane ezinjengezimvubu, izingwenya kanye 
nemvelo okuyizintaba nokuthiwa izingwenya zaphephela 
kuzona. Esitanzeni sesihlanu kuvezwa indalo, okuyihlathi 
lokuphephela. Esitanzeni sesi-6 kuthintwe izimvubu. 
Esitanzeni sesi-7 uMpande ubizwa ngezulu elidume 
phezulu kwaMaqongqo, omabili. Lesi yisingathekiso esakha 
umfanekisomqondo wokuzwakalayo. Izulu liyindalo. 
Esitanzeni sesi-9 kuvezwe isifaniso, “UMakhalimakhande 
njengezulu”. Kuphinde kwathintwa imvelo noma indalo, 

255 
okungamanzi oMkhuze ukuchaza ubunjalo beNgonyama. 
(25) 
4. Izibongo: zeNgonyama uDingiswayo 
Izimpendulo 
(a) INgonyama yahlaselwa kwathiwa ikhotheme kanti 
izovuka iphile njengesithelo esikwazi ukuphila noma 
lomisile okuthiwa yidangabane. (2) 
(b) Yayishesha ukuhlala phezu kwezikhali/ Yayishesha 
ukulwa. (2) 
(c) UMaf’ avuke njengedangabane. (2) 
(d) Ifanangwaqa. (2) 
(e) Isigqi sale nkondlo siyanensa; ngoba imigqa eminingi 
ivalekile. (2) 
INgonyama uDingiswayo ichazwa njengengonyama eyabe 
iliqhawe elalinesibindi esesabekayo. Emgqeni wokuqala 
othi, “UMaf’ avuke njengedangabane”kuchazwa isimo 
esishaqisayo esenzeka eNgonyameni ngokomlando 
lapho uDingiswayo wahlaselwa khona esecoboshisile, 
wagwazwa ngomkhonto washiywa kuthiwa sekuphelile 
ngaye. Ngemuva kwaleso sigameko kwashaqeka wonke 
umuntu nezitha zakhe ngoba bambona esevukile lapho 
ababethi ukhothamele khona. Ufaniswa nedangabane 
nje ngoba liwuhlobo lwesimila esincanyana esingadingi 
manzi amaningi ukuze sikwazi ukuphila. Sidume 
ngokuthi ngisho sishazwa kanjani kodwa uma sike sathola 
amanzi siyavuka siphile sibe sisha. Umugqa wesi-3 othi, 
“Bamhlaba ngenjongolo uSobangwa” uchaza sona leso simo 
sokugwazwa kwakhe uDingiswayo. Umugqa wesine othi, 
Bambangela amanxeba ukuluphala”, nawo usakhanyisa 
kabanzi ngesigameko esehlela iNgonyama. Umugqa wesi-
7 kuya kowesi-9, uveza ukuthi iNgonyama yayizolwa 
noMbangambi woVuma eMatshobeni. Ingonyama yabe 
yaziwa ukuthi kayitshelwa zindaba ngoba yayinganqikazi 

256 
kodwa yayivele ihlale phezu kwezikhali iyibambe impi. 
Lokhu sikuthola emgqeni we-14 kuya kowe-15 othi: 
“USombangeya kasoz’ atshelwa zindaba, Uyatshelw’ 
izindaba, ugijimel’ ehawini.” Umugqa we-16 kuya kowe-
17 othi, “Impunz’ evuke nomkhonto, Ugodo kalushi 
ngokubaselwa”usachaza khona ukuthi iNgonyama 
ngesikhathi beyigwazile bayishiya nomkhonto ungene shi 
emzimbeni kanti izovuka nawo. (25) 
5. Izibongo: zeNgonyama uDinuzulu 
Izimpendulo 
(a) Kusemzini weNgonyama uCetshwayo kaMpande. (2) 
(b) Ukushaya ubhuqe kungasali lutho. (2) 
(c) Izenzo zeNgonyama uDinuzulu zokuhlasela ucoboshise 
zazifana nezeNgonyama uCetshwayo. (2) 
(d) Siletha isigqi esinensayo. (2) 
(e) Sengathi elengwe (1) 
Sengathi elengonyama (1) 
Umugqa wesi-2 nowesi-3 ezibongweni othi, “UMamonga 
kabulali uyasizila, Uqoth’ imbokodo nesisekelo;” uchaza 
ukuthi iNgonyama uDinuzulu yayinolaka ingashiyi lutho 
uma ihlasela. Umugqa wesi-4 othi, “Ufana nendlov’ 
emnyama yasOndini,” uchaza ukuthi iNgonyama 
uDinuzulu yayihlasela njengoyise uCetshwayo. Umugqa 
wesi-7 othi, “UMgwagwa weZulu,” uchaza ibala 
likaDinuzulu. Kuthiwa wayephaphathekile emhlophe 
engafani noCetshwayo owayemnyama ngebala. Umugqa we-
18 nowe-19 othi, “UDlothovu kabhekeki, Ufana nemisebe 
yelanga,” uchaza ukuthi le Ngonyama yayiphuphuzela 
uboya ebusweni futhi inolaka. uDinuzulu uphinde afaniswe 
nebhubesi ngenxa yolaka. Kuthiwa iso lakhe lalifana 
nonyazi lwezulu, sengathi elengwe nengonyama. Lokhu 
kuchaza ukuthi wayenesithunzi kulikhuni ukuba umbheke 
emehlweni. Umugqa wama-24 nowama-25 othi, “UMamba 

257 
yeVuna, uMaqhamusela,” uchaza indlela ayehamba 
ngayo uma eyohlasela. Le ndawo yaseVuna yabe iyindawo 
enezinyoka ezinkulu ezinolaka neziyingozi njengezimamba. 
Kuthiwa uDinuzulu wayekhabuzela, ehamba ngamandla 
uma eyohlasela wena owabona imamba iphuthuma 
ukuyogadla. Umugqa wama-36 nowama-37 othi, 
“UNhlamvu zamdela kwaCeza, Zashay’ amagatsh’ emithi,” 
uchaza isigameko esenzeka lapho amaNgisi ayedubula ethi 
ayacoboshisa kodwa kwangafa muntu. Izinhlamvu zazishaya 
amagatsha emithi. Umugqa wama-52 nowama-52 othi, 
“Izizwe zonke ziyambuza, Zith’ uMamong ungakanani?” 
uchaza ukuthi uDinuzulu wayemncane ngeminyaka kodwa 
wayenesibindi sokubhekana nezimo ezilukhuni. (25) 

258 
EZAMAKHOSI 
6. Izibongo: zeNkosi uPhunga 
Izimpendulo 
(a) IngeyaseBulawini (2) 
(b) Kuchaza ukuthi inkosi uPhunga ihlasele yaphindelela 
kwaNothengele. (2) 
(c) Isihlonipho. (2) 
(d) UPhunga waseBulawini 
IMfundama kaNtombela 
Ephume ezizibeni zeMpembeni (2) 
Yasibekela izintaba. 
(e) UPhunga waseBulawini 
IMfundama kaNtombela 
Ephume ezizibeni zeMpembeni 
Yasibekela izintaba. (abac) (2) 
Ezibongweni zeNkosi uPhunga kusetshenziswe ulimi 
ngendlela ehlabahlosile ukugqamisa umqondo wazo. 
Izifengqo nezithombemagama 
Emgqeni wesi-2, wesi-3 nowesi-4 othi, “UMfundama 
kaNtombela, Ephume ezizibeni zeMpembeni, Yasibekela 
izintaba,” kuvela isithombemagama, “yasibekela”, 
esakha umqondo wokubonakalayo. Lokhu kuchaza 
ukuhlasela, impi ibonakale seyemboza izintaba. Emgqeni 
wesi-5 othi, “Ilanga eliphume endlebeni yeNdlovu”, 
kunesingathekiso esakha isithombemagama esenza 
umqondo wokubonakalayo. Emgqeni wesi-7, wesi-
8 nowesi-9 othi, “Izilokazana zikaNozidiya, Ezeza 
Embambangwe zibelethene, Ukusa kwadabuka,” kuvela 
isithombemaga esithi, “zibelethene” esakha umqondo 
wokubonakalayo, kuphinde kuvele esinye isithombemagama 
esithi, “kwadabuka” esichaza umqondo wokubonakalayo. 

259 
Umugqa we-12 othi, “Inhlendla yakithi eBulawini 
emalungalunga” uchaza kabanzi ngesimo seNkosi 
uPhunga. Isithombemagama esithi, “emalungalunga”, 
sichaza umqondo wokubonakalayo, okuchaza ukuthi 
le Nkosi yabe iyinde. Emgqeni we-16 kuyavela ukuthi 
le nkosi yayinamandla ngoba isithombemagama esithi, 
“beyinkungu” esakha umqondo wokubonakalayo, siyachaza 
impi yakwaMacingwane ukuthi yeza ingakanani izohlasela 
kodwa yehlulwa. Umugqa wama-21 othi, “Izulu elize kabi,” 
uyisingathekiso esakha isithombe sokubonakalayo. Emgqeni 
wama-22 othi, “Ligide laphindelela kwaNothengele,” 
kunesenzasamuntu esakha isithombemagama esiletha 
isithombe sokubonakalayo. Emgqeni wama-27 kunesifaniso 
esakha isithombemagama sokubonakalayo. (25) 
7. Izibongo: zeNkosi uBhambatha Zondi 
Izimpendulo 
(a) YayingeyakwaZondi. (2) 
(b) Yayinobuhwanqa umzimba wonke. (2) 
(c) Umdludl’ odl’ izinkomo zikaVoyizana eMgungundlovu 
Umagaduzel’ owabonel’ empunzini 
(d) Isingathekiso. (2) 
(e) Khombisa ufanankamisa kulo mugqa olandelayo: 
Umakhathakhath’ engududu, amanz’ amnyama elangeni, 
(2) 
Emlandweni iNkosi uBhambatha yaba yinkosi eyaduma 
kakhulu ngokuhola impi eyabe ihlanganise amanye 
amakhosi yalwa nombuso wabamhlophe. Yayilwa 
nomkhuba wabo wokuthelisa abantu imali yamakhanda. 
Ukuzidela kweNkosi uBhambatha kwayishintsha 
inhlalo nempilo yabantu ngoba ukuba akalwanga ngabe 
nanamuhla sisayikhokha imali yamakhanda. Kulukhuni 
nokho ukucabanga ukuthi ngabe impilo injani ngoba 
konke empilweni sekudinga imali. Njengoba imali 
yakithi eNingizimu Afrika yehlelwa ngamandla ngale 

260 
ndlela, kuyacaca ukuthi sasiyogcina sikhokhe imali 
eshisiwe, kungasewona lo khandampondo owayekhokhwa 
ngesikhathi seNkosi uBhambatha. Nanxa abamhlophe 
bagcina beyibulele iNkosi kodwa ukukhothama kwayo 
kwayishintsha imithetho. Umugqa wesi-7 othi, “Umdludl’ 
odl’ izinkomo zikaVoyizana eMgungundlovu,” ukuchaza 
ngokusobala ukuthi wayebanqoba kanjani abamhlophe. 
Emgqeni we-11 othi, “Ubheshu libomvu liyazenz’ 
izindaba,” kuyavela ukuthi ibheshu lakhe lase libomvu yigazi 
kuliwa. Umugqa we-12 othi, “Kade liwenzel’ amabandla 
namabandlana,” uyakucacisa ukuthi njengoba iNkosi yase 
ikulesi simo, yayingaqali ukulwela abantu. Yayikholelwa 
ekutheni uma izinto zingalungi, kufanele kusetshenziswe 
izikhali ukuze zilunge. Umugqa wama-21 othi, “Phuma 
langa sikothe kade sikothela kude,” uyachaza ukuthi 
ubuqhawe bale Nkosi babuvele bubonakele isasencane, 
okwathi lapho isibusa yakhombisa isibindi esesabekayo. (25) 
8. Izibongo: zeNkosi uSigananda Shezi 
Izimpendulo 
(a) Umgoqo ugodo oluvundliswa esangweni lesibaya ukuze 
izinkomo zingaphumi. (2) 
(b) Kuchaza ukuthi uba nobungani kuphela kulowo okhombisa 
ukumthanda. (2) 
(c) Isifenyiso (2) 
(d) Uhlekis’ omhlekisayo (2) 
(e) Obengadli izinkobe ebhodweni (1) 
Obedlela esocweni (1) 
Imvumelwano 
Ezibongweni zeNkosi uSigananda sithola imvumelwano-
siqalo nemvumelwano-sigcino okugcwalisa ubunkondlo 
balezi zibongo. 
Isibonelo semvumelwano-siqalo: 
Umgwazi kadabuli 

261 
Umgoq’ ovimbel’ amathl’ amhlophe 
Le mvumelwano-siqalo igcizelela noma igqamisa ubunjalo 
beNkosi uSigananda. 
Obengadli izinkobe ebhodweni 
Obedlela esocweni 
Lapha kuvezwe imvumelwano-siqalo esigqamisa umqondo 
ophikisanayo. 
Isibonelo semvumelwano-sigcino: 
Obengadli izinkobe ebhodweni 
Obedlela esocweni 
Le mvumelwano-siggcino igqamisa umkhuba weNkosi. 
Izifengqo nezithombemagama 
• Umgwazi kadabuli-isingathekiso esichaza ukuthi 
owayegwazwa yiNkosi wayefa ujuqu, angabi 
yinkubela. 
• Umgoq’ ovimbel’ amathol’ amhlophe-Isingathekiso 
esichaza ukuthi iNkosi yayingahambisani nezenzo 
zabamhlophe. 
• Uziziba zibomvu-Isingathekiso esichaza ukuthukuthela 
noma ukuba nolaka. 
• Usifutshana sengane yasebuphukuphukwini-Isifenyiso 
esichaza ukuthi iNkosi yabe incane ngomzimba. 
• Sicitshwe-Isithombemagama esakha umfanekiso 
wokubonakalayo. 
• Umatshuzatshuza-Isithombemagama esakha 
umfanekiso wokubonakalayo. (25) 
9. Izibongo: ZeNkosi uTetelegu Zondi. 
Izimpendulo 
(a) Yayihlabana ngezicathulo amanye amakhosi ehlabana 
ngamawisa. (2) 

262 
(b) Babethi uTetelegu akasayikubusa, akasayikuba nkosi. (2) 
(c) Isingathekiso (2) 
(d) Khon’ uzothol’ ubunganga 
Khon’ uzothol’ ubundiyandiya. (2) 
(e) Isigqi siyanensa ngoba imigqa eminingi ivalekile. (2) 
Ezibongweni zeNkosi uTetelegu kusetshenziswe ulimi 
ngendlela ehlabahlosile ukugqamisa umqondo wazo. 
Izifengqo nezithombemagama 
Emgqeni wesi-4 othi, “Asebenzipho zimnyama 
ngokuqhwebana,” kusetshenziswe ihaba. Lapha kuchazwa 
abafazi baseNdlavini ababefunga begomela bethi uTetelegu 
akasoze abuse. Emgqeni we-12 othi, “UMahog’ uyababa 
unjengeshongwe,” kuvezwe isifaniso. Lesi sifaniso sichaza 
iNkosi ukuthi yayinolaka olubi. Kusetshenziswe negama 
eliyisithombemagama elithi, “uyababa”, eligqamisa 
umfanekisomqondo wokunambithekayo. Emgqeni we-
13 othi, “Imbal’ ebomvu”, kusetshenziswe isingathekiso 
ukuchaza ibala leNkosi. Kuthiwa uTetelegu wayempofu 
ngebala ebukeka. Emgqeni we-18 othi, “Woza ngikwang’ 
umlomo”, kusetshenziswe isithombemagama esigqamisa 
umqondo wokubonakalayo. Emgqeni wama-21 othi, 
“Uchibi limnyama”, kusetshenziswe isingathekiso ukuchaza 
ubunjalo beNkosi. Umugqa wa-22 othi, “Aliphuzwa 
mhlambi yazinkomo” uchaza ukuthi iNkosi yayingahlulwa 
kalula. Emgqeni wama-24 othi, “Uzongozel’ onjengenyosi”, 
sithola isifaniso. Lapha iNkosi ifaniswa nenyosi 
ngokuzungeleza into efuna ukuyitinyela. Emgqeni wama-
29 othi, “Unhlanhlanhla unkom’ iyasengwa”, kuchazwa 
izenzo zenkosi zokusiza abantu ezifaniswa nenkomo esengwa 
yibona bonke abantu. “Ugula limhwaqa likaNdaba”, Lapha 
kuvezwa ukuthi iNkosi iyinzalo kaNdaba. (25) 

263 
10. Izibongo: ZeNkosi uSiyephu kaLangalibalele 
Izimpendulo 
(a) Wayebahlasela ebusika. (2) 
(b) Yizinduna (2) 
(c) Wayezalwa nguManqamu (2) 
(d) Sichaza ukuthi inkosi yayinolaka. (2) 
(e) Isingathekiso (2) 
Emgqeni woku-1 othi, “UMandindizela obenjengezulu” 
nowesi-2 othi, “Obehlasela’ abantu ebusika”, kucaciswa 
ubunjalo beNkosi uSiyephu. Kuthiwa wayefaniswa 
nezulu ngendlela ayehlasela ngayo. Kodwa okudidayo 
ngukuthi kuthiwa wayehlasela ebusika okungaqondakali 
ukuthi kwakubangelwa yini. Emgqeni wesi-5 othi, 
“Intab’ ende ngeyemfezi”, kuchazwa ukuthi iNkosi yabe 
iyinde ngomzimba futhi iyingozi. Ngamanye amazwi 
kuchazwa ukuthi yayisatshwa njengemfezi. Emgqeni wesi-
7 nowesi-8 othi, “UMbalekelwa owabalekelwa yizinduna, 
Izinduna ngezikayise-mkhulu,” sivezelwa ukuthi le 
Nkosi yayinenkinga ngokubusa kwayo. Kwaba ukungena 
esikhundleni, izinduna zikayise-mkhulu zamjikela. Lezi 
zinduna kazithandanga ukuba ngaphansi kwakhe, okuchaza 
ukuthi zazingahambisani naye. Ukusukela emgqeni wesi-
9 kuya kowe-12 kubalwa ababaleka ngesikhathi sokubusa 
kukaSiyephu. Kubalwa uMpangele, uNonzula, uZibhobo 
noManqamu. Ukusuka emgqeni we-15 kuya emgqeni 
wama-20, kuyavela ukuthi uMaduma wathatha izinkomo 
zaKwaBhekuzulu, bamemeza iNkosi uSiyephu bathi 
mayigeze ngokushesha ukuze izilandele zingakasitheli 
ngaphezulu. Umugqa wama-22 othi, “UMansilingana 
umahlal’ ebophile,” kunesingathekiso esichaza iNkosi 
ukuthi yayihlala ikulindele ukulwa. Emgqeni wama-23 othi, 
“Uzigqoko zamaBhunu namaNkinsimane,” kuvezwa ukuthi 
wayezithanda izigqoko zalezi zizwe. (25) 

264 
ABAHOLI 
Izibongo: Nelson Mandela 
Izimpendulo 
(a) NguDalibhunga (2) 
(b) Kuthiwa uhamba achwabaze akhethe amabala. (2) 
(c) Isingathekiso (2) 
(d) Lwahosh’ esika-UDF salufanela, 
Lwahosh’ esika-COSATU salufanela, (2) 
(e) Lwakhuz’ isaga ngo-Oliva, yen’ engowako Tambo, 
Lwazihosha zilandelana izihlungu, (2) 
UDokotela Nelson Mandela owaba nguMengameli 
wokuqala ezweni lentando yabantu nelixube izinhlanga 
ezahlukene, ezibongweni zakhe kuvela umlando onzulu 
ngaye. Emgqeni wsi-2 othi, “Umqangabhodwe phumel’ 
ekweneni,” kuyavela ukuthi wayengumuntu owayexake 
abathile okwakungamaBhunu. Umqangabhodwe ngumuntu 
oyinkathazo ovinjwa ngala aphume ngalena. Kuthiwa 
makaphume ekweneni. Ekweneni kusendaweni eyingozi. 
Umugqa wesi-4 othi, “Ungqwazi oluvele ngesifuba 
kwabase-Afrika,” uyakucacisa ukuthi uDokotela Mandela 
wayeyisethenjwa samazwe ase-Afrika futhi evelele ngendlela 
alwisana ngayo nombuso wobandlululo. Phela siyazi ukuthi 
wagxila kakhulu ezingxoxweni kunakwezempi. Emgqeni we-
14 othi, “Angizange ngisibon’ isambane sicij’ imikhonto,” 
uDokotela Mandela ufaniswa nesambane, isilwane esihamba 
ngaphansi komhlabathi esibonakala ngendunduma 
yomhlabathi. Njengoba kuthiwa wayecija imikhonto 
kusho ukuthi waphuma isinyelela lapha eNingizimu Afrika 
wayokwakha umbutho wezempi okuthiwa uMkhonto 
Wesizwe. Umugqa we-17 othi, “Esiyokhonzisa ngawo 

265 
kwaMcindezeli,” uyayichaza inhloso yokwakhiwa kwalo 
mbutho. Emgqeni we-18 nowe-19 othi, “Isamban’ 
esimkhondokhondo, abasibambe kwaNogqaza,” kuyavela 
ukuthi kwakungelula kumaBhunu ukumbamba lo muntu 
ngoba wayefana nesambane esimkhondokhondo. Kodwa 
futhi kuyavela ukuthi wagcina eseboshiwe kwaNogqaza. 
Emgqeni wama-23 othi, “Imbub’ abayibambezel’ ePitoli 
yamis’ umhlwenga,” kuyavela ukuthi wathi esegwetshwa 
uDokotela Mandela ePitoli ngokuvukela umbuso, akazange 
akhombise nokuncane ukuzisola. Kunalokho wamisa 
umhlwenga. Ukusukela emgqeni wama-28 kuya kowama-33 
kuyavela ukuthi abamhlophe babethi uma esevalelwe 
uDokotela Mandela uzothobeka kodwa bagcina abanye 
sebekuvuma ukuthi uyingozi. Kuyavela futhi ukuthi babethi 
akangathintwa ngoba uma eke wathintwa kuzotatazela 
wonke umuntu owayesembusweni wamaBhunu. Ekugcineni 
wanqoba bakhululeka abantu abamnyama ababecindezelwe 
ubandlululo. (25) 
Izibongo: Collins Chabane 
Izimpendulo Zombuzo Omfushane 
a) (i) Wayeboshelwe e-Robben Island. (1) 
(ii) Wayelwa nobandlululo lwamaBhunu olwalubhekiswe 
kubantu abamnyama. (1) 
b) EMayeke Primary School kulapho u-Collins Chabane 
wafunda khona imfundo yamabanga aphansi. (2) 
c) (i) Isingathekiso (1) 
(ii) Sichaza ukuthu u-Collins wayenesibindi futhi 
kungelula ukuba anqotshwe. (1) 
d) Sichaza ukuthi u-Collins wajoyina uMkhonto WeSizwe 
okwabe kungumbutho wezempi we-African National 

266 
Congress owabe unezinkambu emahlathini asemazweni 
athile e-Afrika. (2) 
e) Umthente ohlabe usamila. (2) 
[10] 
Impendulo Yombuzo Omude 
UNgqongqoshe u-Collins Chabane wajoyina i-African 
National Congress esemncane kakhulu. Wayeneminyaka 
eyishumi nesikhombisa ngesikhathi ekhombisa 
isibindi esingavamile sokulwa nombuso wamaBhunu 
owawubandlulula abantu abamnyama. Esitanzeni soku-
1, kusukela emgqeni wesi-3 kuya kowesi-8 othi, “Igwaze 
ebuduneni/ Kwaxakeka abakhulu/ Bayithatha bayoyivalela/ 
Bayivalele e-Robben Island/ Bathi bayayithena yabehlula/ 
Bathi bayayinqinda yabehlula,” kuvela ngokusobala ukuthi 
u-Collins wayewaxakile amaBhunu elwela inkululeko 
esasemncane kwaze kwabe uyaboshwa uyovalelwa ejele 
i-Robben Island. Emgqeni we-16 othi, “Mahlomehlathini 
onjengohlanya,” kuchazwa ukuthi u-Collins wajoyina 
uMkhonto WeSizwe okwabe kungumbutho wezempi 
we-African National Congress owabe unezinkambu 
emahlathini asemazweni athile e-Afrika. Lokhu kusibonisa 
ngokusobala ukuthi u-Collins wayezimisele ngazo zonke 
izindlela ukuwuqumba phansi umbuso wamaBhunu. 
Emgqeni wama-30 nowama-31 othi, “Mamb’ engadlelwa 
zibiba/ Ixakile ixaka ababandlululi,” kuvela ngokusobala 
ukuthi u-Collins wayegadla kuzwakale kwabamhlophe. 
Phela imamba yinyoka eyaziwa ngokungageji uma igadla 
esitheni njengoba naye u-Collins ebizwa ngemamba 
nje. Uze agqunywe e-Robben Island nje kungenxa 
yobungozi ayesebukhombisile. Uphinde abizwe ngo 
Sibindigidi! Okuchaza ukuthi wayenesibindi esesabekayo. 
Uma ethi into uyayenza wayengavinjwa muntu. Igama 

267 
elithi, Ungqondonkulu likucacisa ngokusobala ukuthi 
u-Collins wayehlakaniphile. Uphinde abizwe ngoKhozi, 
okuyinyoni enamandla, esheshayo futhi edume ngobuciko 
bokubona izimo ezilukhuni zingakenzeki bese izilungiselela 
ukubhekana ngqo nazo. Kusukela esitanzeni sesi-8 kuya 
kwese-13 kuvezwa imisebenzi ka Collins Chabane eyamenza 
wadlondlobala njengoba edlule emhlabeni engozini 
yemoto esenguNgqongqoshe Wezemisebenzi kahulumeni 
eNingizimu Afrika 
(25) 
Izibongo: Joseph Shabalala 
Izimpendulo Zombuzo Omfushane 
(a) Isicathamiya (2) 
(b) UDolly Parton (2) 
(c) Ifanankamisa/impindwa (2) 
(d) Naye wakuchoma uphaphe lwegwalagwala. (2) 
(e) Bakuvumile kwelakithi 
Bakuvuma naphesheya 
Wavunywa uDolly Parton 
Wavunywa abaculayo abamhlophe (2) 
UMnumzane Joseph Shabalala ongumholi weqembu 
lesicathamiya, iLadysmith Black Mambazo, 
usewuthuthukise kakhulu umculo woMdabu ezweni lonke 
laseNingizimu Afrika nasemazweni angaphandle, ngisho 
naphesheya kwezilwandle. Umugqa wesi-2 nowesi-3 
ezibongweni zikaJoseph uthi, “Langa elikhanyisele 
uZulu kuqala, Laye layokhanyisela umhlaba wonke,” 
kuyavela ukuthi iLadysmith Black Mambazo yaqala 
ukucula KwaZulu-Natal kuphela, iculela amaZulu. Kuthe 

268 
ngokuhamba kwesikhathi ladlondlobala leli qembu laze 
laziwa umhlaba wonke jikelele. Emgqeni wesi-6 nowesi-7 
othi, “Ingoma zayivuma noma zingayizwa, Zayivuma 
nalapho seziyizwa,” kucaciswa ngokusobala ukuthi 
ngenkathi iLadysmith Black Mambazo ifika phesheya 
yayicula ngolimi lwesiZulu kodwa abelungu bakhona 
babekhombisa ukuwuthanda kakhulu lo mculo nanxa 
babengazi ukuthi ucula ngani. Kuyavela futhi ukuthi 
ngokuhamba kwesikhathi leli qembu lagcina selicula 
nangalo ulimi lwamazwe aphesheya. Emgqeni we-13 nowe-
14 uJoseph ubizwa ngomzwilili, inyoni eyaziwa ngokuba 
nephimbo elihle kakhulu. UJoseph kuthiwa ukucula kwakhe 
kufana nokucula kwale nyoni kanti yena ungumzwilili 
wase-Afrika ophinde abe ngumzwilili wakwamanye amazwe. 
Kuyavela futhi ukuthi uJoseph useke wacula nabaculi 
baphesheya kwezilwandle abafana noDolly Parton nabanye 
abaningi nokukhombisa izinga eliphezulu lokucula kwakhe. 
Kuyavela futhi ezibongweni zakhe ukuthi useke wanqoba 
nemincintiswano eminingi neyaphesheya efana neyama-
Grammy Awards, asebeyinqobe bephindelela. (25) 
Izibongo: UMkabayi kaJama 
Izimpendulo 
(a) Uzalwa yiNgonyama uJama. (2) 
(b) Nguyena uMkabayi owayephethe izindaba zamakhosi 
akwaZulu. Inkosi yayibusa ngoba kuvume yena. (2) 
(c) Isingathekiso (2) 
(d) UMncindela kaNobiya, 
UMhlathuz’ uzawugcwal’ emini. (2) 

269 
UMkabayi kaJama ugqame kakhulu esizweni sakwaZulu 
njengeqhawekazi elaba nesandla esikhulu ekubumbeni 
isizwe nombuso kaZulu. Phela emlandweni kuyavela 
ukuthi wayengumbeki nomgudluzi wamakhosi. Lokhu 
kuchaza ukuthi kwabe kunguyena oshoyo ukuthi 
ngumuphi uMntwana owayefanelwe ubukhosi ngaleso 
sikhathi. Uma lowo Mntwana engayenzanga intando 
yakhe, wayemgudluza. Ngamanye amazwi wayeyihlomisa 
kwabanye abaNtwana ukuba bambulale. Lokhu kwenzeka 
eNgonyameni uShaka eyabulawa ngabafowabo. Lokhu 
kwakumenza athathwe njengeqili. Emgqeni woku-1,owesi-2 
nowesi-3 ubizwa ngeqili lakwaHoshoza, Elidl’ umuntu 
limyenga ngendaba.” Lapha kucaciswa ngabantu ayalela 
ukuba babulawe. Kubalwa uBhedu wangasezinyangeni, 
kubalwe uMkhongiyana ngaseMangadini noBheje 
ngasezanusini. Phela siyakhumbula ukuthi uMkabayi 
wayekholelwa kakhulu ezanusini nasezinyangeni uma 
kukhona ayekusophile. Mhla ehlanganisa abaNtwana 
oDingane noMhlangana kanye nenduna uMbopha 
kaSithayi ebatshela ngecebo lakhe lokubulala uShaka, 
kuyavela ukuthi wasebenzisa inyanga eyabe inamakhubalo 
anamandla. Bonke laba babemlalela ngoba wayehlonishwa 
kakhulu futhi engumholi ovelele kwabesifazane 
nasemlandweni. Umugqa we-18 othi, “UVulabangene 
ngawo wonke amasango, “ uyakuveza ukuthi amasango 
okwenzeka kwezinto ayevulwa nguyena. Uma engathandile 
ayevaleka. Emgqeni wama-22 ubizwa ngembibakazi 
eyaqamba imigqa kwaMalandela, yathi ngabakwaMalandela. 
Lokhu kugcizelela khona ukuthi wayengumbumbi wesizwe 
sakwaZulu. (25) 

270 
Izibongo: Nomusa Dube 
Izimpendulo 
(a) Ungumholi okhuthele, omamathekayo kodwa osheshayo 
ukudinwa. (2) 
(b) Usebenzela abantu ngokuzikhandla. (2) 
(c) Kugcizelela isimo sikaNomusa sokuhlala emamatheka. (2) 
(d) Impindamqondo (2) 
(e) Izwe lilambile (1) 
Izwe liswele (1) 
UNomusa Dube ungumholi ovelele kwabesifazane 
emnyangweni kaHulumeni. Ukusukela emgqeni wesi-5 
kuya kowe-12 kuvezwa imisebenzi kaNomusa emnyangweni 
kaHulumeni. Kuthiwa makagqishazele, ashabasheke izwe 
lilambile. Lokhu kuchaza ukuthi nguyena okulindeleke 
ukuthi asize izwe. Kuphinde kuthiwe izwe leswele. Nalapha 
kucaciswa ukuthi kufanele asebenze ukuze abantu bathole 
okuyizidingo zabo. Kuthiwa izwe limnyama, kufanele 
eze nokokukhanyisa. Ngamanye amazwi kuchazwa 
ukuthi kubi kakhulu abantu sebethembele kuyena ukuthi 
uzobasiza. Emgqeni we-13 kuthiwa, “Thwalijoka ngoba 
walithwala elenkululeko.” Kuchazwa ukuthi njengoba 
wakwazi ukulwisana nobandlululo lokho kumbeka 
ekutheni angakwazi ukusiza abantu angakhathali. 
Ezibongweni uNomusa uphinde abizwe ngensengwakazi 
emibele mide, encelisa abangapha komfula nabangalena 
komfula. Incelisa zonke izizwe ngale kokucwasa. Incelisa 
abamnyama nabamhlophe. Kuyavezwa futhi ukuthi uze 
ancelise nabakaGhandi, aboMdabu baseNdiya. Ngamanye 
amazwi uNomusa usebenza ngokuzikhandla angakhathali 
njengalokhu kuchazwa ezibongweni zakhe. (25) 

271 
IZIGCINAMAGUGU 
Izibongo: Indondakusuka 
Izimpendulo 
(a) Babezalwa yiNgonyama uMpande. (2) 
(b) YiNgonyama uCetshwayo (2) 
(c) Le nkondlo ikhuluma ngempi yokubanga ubukhosi 
phakathi kwabaNtwana, uCetshwayo noMbuyazi. (2) 
(d) Ukuxhumana okusekuqaleni kugcizelela ubuhlungu 
bokuchitheka kwegazi okwenzeka eNdondakusuka. (2) 
(e) Wamgcoba ngamafutha obukhosi 
Wanamisa uMaphitha kaSojiyisa (2) 
Indawo yaseNdondakusuka yindawo enomlando onothile 
esizweni samaZulu. Lapha eNdondakusuka kwabambana 
impi yomNtwana uCetshwayo nomNtwana uMbuyazi 
bebanga ubukhosi. Laba babengabaNtwana beNgonyama 
uMpande. Kuthiwa iNgonyama yayifisa ukuthi ubukhosi 
buthathwe nguMbuyazi ekubeni amathongo ayeqoke 
uCetshwayo. Zadudulana lezi zingqungqulu kwacaca 
ukuthi impi yeZigqoza okwabe kungekaMbuyazi iyahlulwa. 
Lwanqoba uSuthu olwabe luyibutho elalinamandla 
likaCetshwayo nanxa kuvela emlandweni ukuthi 
lalilekelelwa ngamanye amabutho amanye amakhosi. 
Ezibongweni zeNdondakusuka kuyavela ukuthi kula 
mabutho ayelwa kwakukhona amabutho ezinsizwa, 
awamadoda nawamakhehla. Emgqeni wesi-5 othi, 
“Nhlwath’ egwinye yangaqeda,” iNdondakusuka ifaniswa 
nenhlwathi, inyoka eyaziwa ngokugwinya isilwane kancane 
kancane ize isigojele. Lapha kuyavela ukuthi izinsizwa 

272 
zoSuthu nazo zafa kule mpi kodwa zagcina zinqobile ngoba 
eziningi zasala. Emgqeni we-12 nowe-13 othi, “Nhlwath’ 
egwinye yashwabadela, Yashwabadela izinsizwa zeZigqoza,” 
kucaciswa ngokusobala ukuthi izinsizwa ezafa zaphela 
kwakungezebutho leZigqoza, ibutho likaMbuyazi. Lesi 
sitanza sesi-3 siphindaphinda into eyodwa ukugcizelela 
okwakwenzeka eNdondakusuka. (25) 
Izibongo: IHector Peterson 
Izimpendulo 
(a) UHector Peterson yingane yesikole eyadutshulwa 
ngamaBhunu e-SOWETO ngonyaka we-1976. (2) 
(b) Zonke izigameko zokubulawa kwezingane zesikole kulesi 
sigcinamagugu ziliqiniso. (2) 
(c) Le nkondlo ikhuluma ngesigameko sokubulawa kwezingane 
zesikole e-SOWETO. (2) 
(d) Ihaba (2) 
(e) Le nkondlo inomoya wokukhathazeka (2) 
Ngonyaka we-1976 amasosha amabhunu adubula abulala 
abafundi bezikole zase-SOWETO ngoba babebhikisha belwa 
nolimi lwesiBhunu okwase kushaywe umthetho othi zonke 
izifundo kufanele zifundiswe ngalo. Lokhu akwehlanga kahle 
entsheni nokwenza ukuthi izingane ziqoqane ziyohlanganela 
e-Orlando Stadium lapho ezazizodingida khona indlela 
eya phambili yokulwisana nengcindezelo yamaBhunu. Le 
ndawo i-Hector Peterson kulapho okwadutshulelwa khona 
ingane yesikole encane u-Hector Peterson, isithombe sakhe 
sathwetshulwa yintatheli ethile sasakazeka umhlaba wonke. 

273 
Lesi sihluku esibonakala kuleso sithombe sawuthinta 
umhlaba wanyakaza. Wonke amazwe omhlaba akhombisa 
ukunengwa yilesi senzo. Amanye awo aqala ukunswinya 
izwe laseNingizimu Afrika kwezomnotho. Lokhu 
kuntswinywa kwaletha ingebhe enkulu kwabamhlophe. 
Umbuso wabamhlophe wahlala phansi wayishintsha le nto 
yokufundwa kwezifundo ngolimi lwesiBhunu, kwaphindelwa 
kolwesiNgisi. Nakuba izwe laseNingizimu Afrika lakhululeka, 
kungenxa yalesi sigameko esasinyantisa umzimba esenzeka 
ngalowo nyaka. Emgqeni woku-1 nowesi-2 othi, “Mlom’ 
ongathethi manga, Mlandi wezindaba ezinyantisa igazi,” 
kuyavela ukuthi konke okwenzeka kule ndawo kwabe 
kungamaqiniso odwa. Kuyavela futhi ukuthi lesi sigameko 
sasibuhlungu kakhulu. (25) 
Izibongo: Iklwa 
Izimpendulo 
(a) Umkhonto; ijozi (2) 
(b) Lingena enyameni lishiye inxeba. (2) 
(c) Ifanankamisa/ impindwa (2) 
(d) Isifaniso (2) 
(e) Mzinjana phezu komzinjana, 
Mzimba phezu komzimba, (2) 
Iklwa liyisikhali sendabuko emlandweni futhi nesiyigugu 
ngoba abanumzane abamnyama abaningi nanamuhla 
basalisebenzisa iklwa emicimbini eminingi njengesikhali 
sendabuko. Lokhu kungukugcina umlando. Phela 

274 
esikhathini sasendulo sokubusa kweziNgonyama, sasingekho 
isibhamu. Amabutho ayesebenzisa iklwa ukuyibamba impi. 
Nangesikhathi iNgonyama uDingane ilwa namaBhunu 
eNcome, amabutho ayo ayelwa ngemikhonto. Nangesikhathi 
seNgonyama uCetshwayo mhla inqoba amaNgisi, amabutho 
ayo ayelwa ngemikhonto, elwa nombayimbayi bamaNgisi. 
INgonyama uShaka yabumba isizwe samaZulu saba yisizwe 
esinamandla ngalo njalo iklwa. Umugqa woku-1, wesi-2 
nowesi-3 ezibongweni zeklwa uthi, “Mdabuli wenyama, 
Mhlinzi womphefumulo, Mhlakazi wezibilini!” usichazela 
kabanzi ngobunjalo beklwa. Kuthiwa iklwa lithi uma lingena 
emzimbeni lidabule inyama, limhlinze umuntu ngesihluku 
esimangalisayo. Kwesinye isikhathi lingena emzimbeni 
lihlakaze izibilini zomuntu. Kuthiwa ezibongweni ngaleso 
sikhathi indoda esuke igwaza enye iyazibongela ithi, “Ngadla 
mina kababa!” Kuthiwa nalo iklwa liyajabula uma libongelwa 
bese liyazibongela lithi, “Nakuwe ngiyeza,” lisho kuyena lowo 
ozibongelayo. Phela naye uthi ezibongela kuqhamuke isitha 
enganakile simbhokode ujuqu. (25) 
Izibongo: UQhwasha 
Izimpendulo 
(a) Yisibhamu abantu abazakhela sona, esingakhiwanga 
abamhlophe. (2) 
(b) Uqhwasha uyabulala wenza abantu bahlale bethukile. (2) 
(c) Ikhuluma ngemisebenzi eyingozi kaqhwasha. (2) 
(d) Ukwenzasamuntu (2) 
(e) Awuhleki awuthi nsi, (2) 

275 
UQhwasha yisikhali esiyisibhamu abantu abamnyama 
abazenzela sona ukulwa izimpi. Lesi sibhamu kuthiwa 
sifaka inhlamvu eyodwa okuthi nxashana usudubulile, kube 
kuphelile. Ngaleso sikhathi kusuke kudingeka ukuthi ufake 
enye. Lesi sibhamu sesibulale abantu abaningi. Ezibongweni 
kuyavela ukuthi abantu abaningi bahlalela ovalweni uma 
beke basibona noma bezwa ukuthi kukhona onaso ngoba 
siyawukhipha umphefumulo futhi umniniso uyakhululeka 
ngoba umkhondo waso kawulandeleki. Kawufani nalezi 
zabamhlophe ngoba zona zinamabhosho enza umkhondo 
ube lula. Umugqa woku-1 ezibongweni othi, “Mtshali 
wengebhe,” uyakugcizelela ukuthi abantu banovalo ngalesi 
sikhali. Umugqa wesi-2 nowesi-3 uthi, “Kubaleke nsizwa 
nentombi, Kubaleke ndoda nandojeyana,” okuchaza ukuthi 
bonke abantu ngokwehlukana kobudala babo, ngobulili 
nangobuqhawe, bahlalela ovalweni ngalesi sibhamu. 
Khona esitanzeni sokuqala kuyavela ukuthi ukuzamula 
okukodwa nje kukaqhwasha kukhipha umphefumulo. 
Esitanzeni sesibili kuthiwa uqhwasha uneso elinyonkoloze 
amadoda ngodlame athi galo yephuka. Lokhu kuchaza 
ukuthi ngesikhathi sodlame lwezombusazwe, lesi sibhamu 
sasidumile ngoba abantu abamnyama babelwa ngaso. (25) 
Izibongo: Gula lamasi 
Izimpendulo 
(a) Igula lamasi yisitsha sesiZulu esakhiwe ngoselwa esiphatha 
amasi. (2) 
(b) Igula alinaso isivalo (2) 

276 
(c) Ukwenzasamuntu (2) 
(d) Ulupheke uluphendule, 
Uluqheqhise lube yizaqheqhe, (2) 
(e) Wena wondla okhokho bethu 
Wena wondla okhokhokazi bethu (2) 
Ethi lungu futhi, 
Ushaye umshubo futhi, (2) 
Igula lamasi liyisitsha soselwa sakwaZulu esisetshenziselwa 
ukugcina ubisi ukuba luvuthwe lube ngamasi. Lesi sitsha 
sithathwa njengesibalulekile emlandweni wesiNtu ngoba 
sasisebenza kakhulu zingakabi bikho izitsha zesiLungu. 
Nanamuhla lokhu lisasetshenziswa kwezinye izindawo. 
Umnumzane wayeba negula lakhe elalingathintwa ngane 
nankosikazi elaligcina amasi akhe. Kuthiwa indoda 
eyayifuyile yayibonakala ngokuba namagula. Phela indoda 
eyayifuyile kwaZulu yayihlonishwa kakhulu. Esitanzeni 
sesi-2 kuyavela ukuthi igula ligcina ubisi bese liluphendula 
lube ngamasi ayizaqheqhe. Emgqeni we-11 othi, “Mondli 
wezisu ezilambile,” kuvezwa iqhaza elibanjwa yigula 
ekuxosheni indlala. Kuthiwa lona lalondla okhokho bethu 
endulo, liqede indlala. Kuthiwa indlala yayithi uma ihlasela, 
igula limane liyichoboze okweqanda liyithele othulini. Lezi 
zibongo ngasekugcineni zikhombisa umoya wokulincoma 
igula. Kuthiwa, “Umkhulu Nzondane ezond’ indlala,” 
okuchaza ukuthi isitha esikhulu segula yindlala. Kodwa 
okuqhakanjiswayo lapho ngukuthi igula lihlala liyiqhawe 
ngoba kaliyibheki indlala. (25) 

277 
IZIMPENDULO ZEZITHAKAZELO 
1. Ngcolosi; Dlabazane (2) 
2. Gumede; Majola (2) 
3. EzakwaShabalala; Umlando walesi sibongo kawumningi. (2) 
4. Yibona phela abashisa impepho (2) 
5. Cha; Izithakazelo zingamagama abantu abaphemba leso 
sibongo. (2) 
6. Cha; Umakoti uthakazelwa ngezibongo zakubo ukuze 
ungafi umlando wakubo. (2) 
7. Cha; Umlando wesibongo uyazelula izithakazelo zibe zinde. 
(2) 
8. Dlabazane (1) 
Ngwane (1) 
9. Zihlelwe ngemigqa futhi zinezifengqo nezithombemagama 
(2) 
10. Izithakazelo zakwaMkhize nezakwaMkhwanazi 
Lapha sibheka okufanayo nokungafani phakathi kwalezi 
zithakazelo ezibhalwe ngenhla: 
Ukuhleleka kwemigqa 
• Izibongo zakwaMkhize zakhiwe yimigqa eyi-19, 
eminingi yayo ivalekile. 
• Izibongo zakwaMkhwanazi zakhiwe yimigqa 
engama-24, eminingi yayo ivalekile. 
• Ezibongweni zakwaMkhize kunemigqa emi-3 eyakhiwe 
yigama elilodwa. 
• Ezibongweni zakwaMkhwanazi kunemigqa emi-2 
eyakhiwe yigama elilodwa. 
• Kuzona zombili lezi zibongo imigqa yazo ihleleke 
njengeyezinkondlo ezijwayelekile. 

278 
Ukuxhumana 
Kuzona zombili lezi zibongo kukhona ukuxhumana. 
• Ezibongweni zakwaMkhize: 
Mbo, uMbulazi okhany’ amas’ esiswini. 
Mbo, uMbulazi odla umuntu 
Nina baseMbo 
Nina bakaSidaphudaphu 
Nzalo kaLuzalo 
Nzalo kaZelile! 
Lapha kuvezwe ukuxhumana-siqalo nokuxhumana 
maphakathi. 
• Ezibongweni zakwaMkhwanazi 
Nina bakaMbundu 
Nina bakaShiy’ osefile 
Nina bakaNdonga 
Abanye bazithwele 
Abanye bazibelethele 
Lapha kuvezwe ukuxhumana-siqalo. 
Isigqi 
• Kuzona zombili lezi zithakazelo kukhona isigqi 
esinensayo ngenxa yokuvaleka kwemigqa. 
Imifanekisomqondo 
• Zonke izibongo zisebenzise kakhulu izingathekiso. 
Umlando wazo 
• AbakwaMkhize bangabakwaGubhela, kaGcwabe 
kaKhabazela….. 
• AbakwaMkhwnazi bangabakwaNkwali yenkosi, 
bakaNkanankana…….. 
[25 amamaki] 

279 
IZIMPENDULO ZAMACULO 
1. Kudala sihamba; Ubuhle bendoda (2) 
2. Igama lamakhosikazi; Sabela uyabizwa (2) 
3. Cha; Ahlanganisa abantu ukuze bangawuzwa umsebenzi (2) 
4. Cha; Amahubo ahambisana neziqubulo (2) 
5. Cha; Umoya weziqubulo uphezulu ukuze abantu abazishoyo 
babe nomdlandla. (2) 
6. Linomoya wokukhathazeka (2) 
7. Liculwa uma kunesililo.; Kwenzelwa ukududuza 
abashonelwe. (2) 
8. Igosa; ibandla (2) 
9. Izigiyo-kuba khona igosa nebandla. Iziqubulo-igosa 
nezinsizwa (2) 
10. Ihubo: Igama lamakhosikazi 
Leli culo lisikhumbuza ngomlando onzulu wamakhosikazi 
akithi eNingizimu Afrika kwezombusazwe. Phela 
ngesikhathi sisalwa nobandlululo, owabe engunkosikazi 
kaDokotela Mandela, uNomzamo Madikizela wayewamise 
kabi amaBhunu ngesikhathi umyeni wakhe edonsa 
iminyaka engama-27 ejele lase-Robben Island. Akahlalanga 
phansi wasonga izandla. Wayehlanganisa intsha 
eyifaka umoya wokulwa noHulumeni wengcindezelo. 
Wayenza nemibuthano nabesifazane ababeyizishoshovu 
njengaye, beqinisekisa ukuthi umzabalazo uyaqhubeka. 
Namakhosikazi ezishoshovu ezingo-Oliva Tambo, 
Walter Sisulu, Govan Mbeki ayeyiqhuba eyomzabalazo. 
Siyawakhumbula futhi amakhosikazi ebambe inhlabaluhide 
eya ePitoli kuMnumzane Strydom eyokhala ngemithetho 
ecindezela abantu abamnyama. Abanye babo abesifazane 
babesekudingisweni, abanye bengaphandle kwaleli lizwe 
beyojoyina umbutho wezempi kaKhongolose koLusaka. 
Namuhla siyababona abantu besifazane abafana noDokotela 

280 

[25 amamaki] 



281 
INGXENYE YESI - 4 
A. Izimpendulo zemibuzo emva kokufunda 
Izaga 
1. a) …ayingenwa. Kusho ukuthi ubomela kude uma 
kuxabana umndeni ngoba bazobuye baxolelane bese 
bephendukela wena 
b) …ziyekwe. Kusho ukuthi ngingeze ngaqhubeka ngixoxe 
konke. Sekwanele lokhu esengikuxoxele khona. [8] 
c) …iziphongo. Ubona isici esikomunye umuntu akasiboni 
esakhe 
d)…isisila. Lowo owenzela abanye ubuhle nobulungiswa 
uyavama ukubuyekezwa ngobubi. 
2. a) Abantu abangabangani bayazwelana. Isenzo sembilapho 
sokuba buhlungu uma umuntu enesilonda sifanekiswa 
nokuzwela isilonda. 
b) Lapha kushiwo izinyosi. Kusho ukuba nenhlanhla 
enkulu. [9] 
c) Kusho ukuthi kuqhathwe kahle ngoba amandla abo 
ayalingana, akwaziwa ukuthi iyozala nkomoni. 
3. a) Inhliziyo igaya izibozi – ukwenzasamuntu. Inhliziyo 
lapha inikwa izimpawu zomuntu ngoba ngumuntu 
onezandla zokugaya 
b) Umathunywa avume okwempaka yomthakathi – 
isifaniso. Umuntu lapha ongenangqondo owenza 
noma yini athunywa yona ufaniswa nempaka 
yomthakathi yona eyenza lokho ethunywa khona 
ngaphandle kokubuza. [6] 
4. Ziyalujiyisa ulimi ziyenze inkulumo yomuntu icace ithi bha. 
Ziyabaxwayisa abantu ngezinto ezinhle nezimbi ezingalimaza 
izimpilo zabo njengalesi nje esithi, isalakutshelwa sibona 
ngomopho 
Ziyabafundisa abantu ngokuthi yini okumele bayenze, 

282 
kanjani nokuthi yiziphi izinto okumele baziqaphele 
ukuze baphile futhi baphilisane kahle njengalesi nje 
esithi, ubogawula ubheke. 
Ziyabeluleka futhi abantu ngezindlela okumele 
baziphathe futhi baphathane ngazo njengalesi nje esithi, 
unyawo alunampumulo esibelulekayo abantu ngokuthi 
ababaphathe kahle bonke abantu ngoba abazi ukuthi 
ngelinye ilanga bayohamba baze bafikephi. [12] 
Izisho 
1. Izisho ziwubugagu bokwethula inkulumo ngendlela 
egigiyelayo kusetshenziswa izifengqo. Zisebenzisa 
kakhulu imifanekiso mqondo. Ngale ndlela igama 
olaziyo ligcina selisho okunye okwehlukile kulokhu 
elijwayele ukukusho uma liyilo nje phaqa. Isibonelo: 
ukuthatha unyawo, lapho kusuke kushiwo uma 
umntwana eseqala ukucathula. [8] 
2. a) Ukuboshwa uhlale isikhathi eside ejele. 
b) Ukungabukeki kahle emva kokugana, ukungahlali 
kahle emendweni. 
c) Ukubusa ungasweli lutho [6] 
3. a) Isifaniso 
b) Ihaba [6] 
c) Isingathekiso 
4. Izaga nezisho kwehlukene 
1. Isaga siwumusho ophelele okwaziyo ukuzimela. 
Asidingi kusekelwa ngamanye amagama ukuze sibe 
nomqondo ophelele ozwakalayo. 
2. Isisho sinesakhiwo esiguqukayo. Siyaguquka 
sihambelane nenkathi yesenzo kanye nobunye 
nobuningi balokho okukhulunywa ngakho. 
Isibonelo: UZola ushaye wachitha nemali kamalume. 

283 
OZola bashaye bachitha nemali kamalume.. 
UZola uzoshaya achithe nemali kamalume. 
OZola bazoshaya bachithe nemali kamalume 
Isaga sona sinesakhiwo esingaguquki. Ingaguquka 
imisho eseduzane naso ivumelane nenkathi, nobunye 
nobuningi balokho okukhulunywa ngakho kodwa sona 
sisala sinjalo singaguqukile. [15] 
3. Omunye umehluko phakathi kwezaga nezisho 
wukuthi izaga zethula amaqiniso angephikiswe futhi 
amukelekile emva kokuba abadala babhekisisa kahle 
ukwenzeka kwezinto ngendlela efanayo isikhathi eside 
base befinyelela kuwo. Izisho zona akukho qiniso 
elitheni ezilethulayo. Ziyaqagela nje ukuthi okuthile 
kungase kwenzeke, okunokwenzeka ukuba kungenzeki, 
njengokuthi uma sithi nje, uyoze ulutheze olunenkume, 
kungenzeka njalo ugcine ungaluthezanga olunenkume 
Iziphicaphicwano 
1. Umphici nomphicwa [2] 
2. Ukuphicaphicana wumdlalo obuvame ukudlalwa 
abantwana bebodwa noma abantwana nogogo. 
Ubuvame ukudlalwa kusihlwa ngaphambi kokuba 
kuxoxwe izinganekwane.Phela bekuyisona sikhathi 
sokuphumula nokuzijabulisa lesi lapho sewuqedwe 
wonke umsebenzi wosuku. Lo mdlalo ukuze udlaleke 
udinga izingxenye ezimbili, umphici nomphicwa. 
Umphici uba munye kanti abaphicwayo kungaba 
umuntu oyedwa noma ngaphezulu. Kunobuciko 
obuthile obulandelwayo kulo mdlalo. 
Ophicayo uqala athi: 
”Ngiyakuphica noma ngiyaniphica.” 

284 
Ophicwayo noma abaphicwayo bona sebezothi: 
“ Usiphica ngani?” Aqhubeke umphici athi: 
“ Nginiphicaphica…” esho eqhubeka njalo nokuchaza 
isiphicaphicwano sakhe leso. Angaqeda ukusichaza ube 
esebuza ke athi: 
“Yini leyo?” Sebezozululeka - ke abaphicwayo befuna 
impendulo okuyiyona yona baze bayithole. Lowo ke 
oyithole kuqala impendulo sekuzoba nguye umphici, 
uma behluleke bonke, umphici kubanguye ogcina 
ebanika impendulo okuyiyona. [10] 
3. Uzoveza owakhe umbono umfundi awusekele. [2] 
4. a) Yisaka 
b) Yimpukane [7] 
c) Amasondo emoto okuthi uma elilodwa liphantsha 
noma liqhuma imoto ingakwazi ukuhamba 
ngamasondo amathathu. 
5. Ziyasiza ekukhuthazeni ubuciko ekusebenziseni 
ulimi. Lapha ekuphicaphicaneni kufuneka ukuba 
isiphicaphicwano sakho usichaze ngokusebenzisa 
amagama athile azosicashisa ukuze singahlali nje sithi 
bha obala. 
Ziyayilola ziyicije ingqondo, ziyikhuthaze ukuba 
isebenze ngokushesha. [8] 
Zikhuthaza iso lokuziqaphela izinto ezibazungezile 
ngoba phela kusuke kuqageliswana kuphicwana ngazo 
lezi zinto abaphila ngazo nabahlala bezibona nsuku 
zonke, umehluko wukuthi nje zisuke sezichazwe 
ngendlela ezobacashisela ibadide abaphicwayo. 
6. Bazozakhela ezabo iziphicaphicwano ezintathu banike 
nezimpendulo zazo. [6] 

285 
B. Imibuzo yokuhlolwa okumiselwe imigomo 
Izaga 
Phendula le mibuzo elandelayo: 
1. Khetha impendulo okuyiyonayona kulezi: 
a) Izaga ziyimishwana nje engenamqondo. 
b) Izaga azihambisani namasiko abantu. [1] 
c) Izaga zethula ubuhlakani osebafakazeleka 
empilweni yabantu. 
2. Nikeza incazelo yesaga esithi: Ihlonipha nalapho 
ingeyukwendela khona [2] 
3. Nikeza isaga sibe sinye esiphathelene: 
a) Nomzimba womuntu 
b) Nenhlonipho [6] 
c) Nobudlelwano 
4. Zifengqo zini ezikulezi zaga? 
a) Umlomo yishoba lokuziphungela. 
b) Icala lembula ingubo lingene. [4] 
5. Nikeza imvelaphi nencazelo yalesi saga: 
Kaziphelelanga, kwasala uchakide nonogwaja. [5] 
6. a) ‘Idlozi liyabhekelwa. ‘ Chaza ukuthi lesi saga 
ungasisebenzisa phansi kwasiphi isimo empilweni. [5] 
b) Yakha umusho ozwakalayo ngesaga esithi : Ufinya ngolimi 
njengenkomo. [2] 
7. Chaza kafushane ngokubaluleka kwezaga empilweni yabantu. 
[10] 
Izisho 
Phendula imibuzo elandelayo. 
1. Khetha impendulo eshaya emhloleni. 
a) Izisho ziyafana nezaga. 
b) Izisho ziyimisho ephelele. [1] 
c) Izisho zethula amaqiniso angephikiswe. 

286 
d) Izisho ziyinkulumo yobuciko egigiyelayo 
esebenzisa kakhulu izifengqo. 
2. Qedela lezi zisho ezilandelayo. [3] 
a) Uyoze ulutheze………………. 
b) Ivila lidla…………………. 
c) Ukuba ngamathe …………….. 
3. Yakha umusho ivele obala incazelo yalesi sisho: 
ukuqhuba imbuzi. [2] 
4. a) Nikeza isisho bese usichaza ukuthi sisho ukuthini. 
i) Esiphathelene nemikhutshana yabantu 
ii) Esiphathelene nobuphofu [6] 
b) Chaza kafuphi ngemvelaphi yalesi sisho unike 
nencazelo yaso. 
Ukubamba elentulo. [8] 
5. Chaza isifengqo esikule nkulumo ngayinye: 
a) Ngiphethwe yizinyo. 
b) Wajabula wafa ethole umfundaze. [6] 
c) Ukuhambisa okwejuba likaNowa. 
6. Zibaluleke ngani izisho empilweni nasenhlalweni 
yabantu? Chaza. [9] 
Iziphicaphicwano 
Phendula imibuzo elandelayo. 
1. Khetha impendulo okuyiyonayona. 
a) Ukuphicaphicana kwenza abantu banqene 
ukucabanga. 
b) Ukuphicaphicana kulola ingqondo isebenze 
ngokushesha. 
c) Ukuphicaphicana wumdlalo wabantu abadala. [1] 
2. Shono izinhlobo ezine zeziphicaphicwano. [4] 
3. ‘Iziphicaphicwano zikhuthaza iso lokuziqaphela izinto 
ezisizungezile’ Yebo noma Cha, uyisekele impendulo 
yakho. [6] 

287 
4. Nikeza iziphicaphicwano zibe zine ezimfushane unike 
nezimpendulo zazo. [12] 
5. Nikeza izimpendulo zalezi ziphicaphicwano: 
Ngikuphicaphica: 
a) Ngensizwa yami othi uma uyingqimuza ekhanda 
ikhale nawe ukhale. 
b) Ngezintombi zami ezithi uma zibona insizwa 
zigiye ziye le nale. [12] 
c) Kunezinyoni ezilishumi nambili ezihlezi 
esihlahleni bese ngijikijela eyodwa ngetshe 
ishayeke ife. Zingaki –ke ezizosala esihlahleni? 
d) Kuyiqiniso yini ukuthi uma imbila uyibamba 
ngomsila aphuma wonke amazinyo ayo? 
C. Izimpendulo zemibuzo yokuhlola okumiselwe 
imigomo 
Izaga 
1. c [1] 
2. Intombazane ifanele ihloniphe wonke umuntu ngoba 
ayazi lapho iyophelela khona. [2] 
3. Angakhetha kulezi: 
Eziphathelene nomzimba womuntu 
• Izandla ziyagezana 
• Usifumbu ubona uqhaqhazela 
Eziphathelene nenhlonipho 
• Unyawo alunampumulo 
• Kuhlonishwana kabili [6] 
Eziphathelene nobudlelwano 
• Ubucubu obuhle obuhamba ngabubili 
• Wudwendwe lolimi namathe 
• Ingwe ikhotha amabala ayo amhlophe namnyama. 

288 
4. a) Isingathekiso 
b) ukwenzasamuntu [4] 
5. Imvelaphi nencazelo yaso 
Sisuselwa kwizinyamazane abantu abazishisela 
umntwana ozelwe ukumqinisa. Lezi zinyamazane 
kuhlanganiswa izikhumba , amathambo nokunye 
kwezilwane. Uchakide nonogwaja yizilwane abantu 
abazithatha ngokuthi zihlakaniphile.Uma – ke zisale 
ngaphandle ngenkathi kuxutshwa izinyamazane, baye 
bathi lowo akahlakaniphile ngoba azixutshwanga lezi 
zilwane, ngakho kukhona okwasala. [6] 
Lesi saga sisho ukuthi umuntu akahlakaniphile kahle. 
6. a) Ngingasisebenzisa ukuxwayisa umuntu ofuna 
ukuzifaka engozini ngoba ethembe ukuvikelwa 
yidlozi. [2] 
b) Bayozakhela eyabo imisho enalesi saga esichaza 
umuntu oswele kakhulu ongenaso nesidwedwe 
sokufinya lesi. [2] 
7. Izaga zibalulekile kubantu ngoba ziyabeluleka 
nezindlela okumele baziphathe futhi baphathane ngayo. 
Isibonelo nje uma sithi,igugu liyadonsiswana lapha 
lesi saga seluleka abaganene ukuba babambisane ukuze 
bahlalisane kahle. Ngaphandle nje kwalokhu, izaga 
ziyalujiyisa ulimi lwesizwe leso ziyishubise inkulumo 
icace ithi bha. 
Ziyabafundisa futhi abantu ngokuthi yini okumele 
bayenze, kanjani nokuthi yikuphi okumele bakuqaphele 
ukuze baphile futhi baphilisane kahle, isibonelo, 
isihlahla asoniwa nezinye eziningi ezifundisayo. [12] 
Ziyabaxwayisa futhi abantu ngezinto ezinhle nezimbi 
ezingalimaza izimpilo zabo,njengalesi nje esithi, 
umzungulu ubopha womile nezinye. [35] 

289 
Izisho 
1. b [1] 
2. a) ………olunenkume 
b)……….ubuvila [3] 
c) ……….nolimi 
3. Yilowo nalowo uzozakhela owakhe umusho kuvele 
obala ukuthi lesi sisho sisetshenziswa ukuhloniphisa 
ukuthi umuntu uphuze utshwala, udakiwe. [2] 
4. a) Angakhetha kulezi: 
• Ukukhipha ubuthi 
• Ukubhekwa yidlozi 
• Ukudla imbuya ngothi [6] 
• Ukugxaza amanzi njengengcuba 
b) Ukubamba elentulo 
Incazelo: Kusho ukulandela lokho okuzwe kuqala. 
Imvelaphi: Sisuselwa enganekwaneni yonwabu 
nentulo okuthiwa uMvelingqangi wathumela unwabu 
ukuba luyotshela abantu emhlabeni ukuthi abayikufa. 
Ngokunwabuzela konwabu luhamba lulibala 
wubukhwebezane endleleni, uMvelingqangi wabe 
esethumela intulo nomyalezo osewehlukile wokuthi 
abantu bazokufa.Lwafika muva unwabu intulo seyifike 
kuqala kubantu. Lwathi noma luthi luyakhuluma 
abantu ababe besalulalela ngoba sebebambelele kulokho 
abakuzwe ngentulo 
Umusho: Noma sewungathini manje, mina ngibambe 
elentulo angisajiki kulokho okushilo. [8] 
5. Ukwenzasamuntu 
Ihaba [6] 
Isifaniso 
6. Ukubaluleka kwezisho 
Izisho zibalulekile ekuvezeni nasekugcineni ubungcweti 

290 
nobuciko bolimi ukuze bungashabalali. Bheka nje uma 
umuntu ethi: UMadlala akazalanga lutho lapha kuVusi 
wabola amathumbu, okusho ukuthi wazala ingane 
ehluphayo engenamsebenzi walutho. 
Ongalwazi lolu limi angadideka nje ukuthi engabe 
Madlala ndini uphila kanjani uma wabola amathumbu. 
Hhayi ngoba abola ngempela amathumbu kaMadlala 
kodwa kugigiyelwa ukuhlupha nokungabi nalusizo 
kwengane yakhe, bese kusetshenziswa ihaba 
ukugqamisa ububi bale ngane kaMadlala. 
Izisho ziyasiza futhi ekuhloniphiseni inkulumo, kuthi 
amagama alumelayo ezwakale kamnanjana, bheka nje, 
okunokuba sithi umalume udakiwe, sikuhloniphisa 
ngokuba sithi uqhuba imbuzi. [9] 
Izisho ziyasiza futhi ekufundiseni ngempilo, inhlalo 
nangamasiko njengalezi: 
Ukubhekela idlozi : Okusho ukugwema ingozi. [35] 
Iziphicaphicwano 
1. b [2] 
2. Ezimfushane, ezinde, eziwumbuzo neziyinkinga [4] 
3. Yebo. Kusuke kuqageliswana ngazo lezi zinto abaphila 
ngazo nabahlala bezibona nsuku zonke. Umehluko 
wukuthi zisuke sezichazwe ngendlela ezobacashela 
ibadide. [5] 
4. Bazokwenza ezabo kanye nezimpendulo zazo. [12] 
5. a) U- anyanisi 
b) Utshani nezihlahla zipheshethwa umoya. [12] 
c) Azikho ezisalayo ngoba zindiza zonke ngesikhathi 
uzijikijela. 
d) Imbila ayinawo umsila. [35] 

291 
IZIMPENDULO ZEMIBUZO YOKUHLOLA 
OKUMISELWE IMIGOMO 
UKUHLOLWA OKUMISELWE IMIGOMO 
UMSEBENZI 1 
UNONGALAZA NEGWABABA 
Izimpendulo zemibuzo emifushane 
(a) Le nganekwane iwumzekeliso. Ikhuluma 
ngesigameko esake senzeka nempela emlandweni 
wabantu namaBhunu. Kuwo lowo mlando 
kungena nendaba eyinganekwane. Leyo yokuthi 
uNongalaza watshelwa yigwababa ukuthi kukhona 
impi eyayiviva izohlasela isizwe sakwaMawa. (2) 
(b) Ukuthiba inhlamvu yelanga kuchaza ukuphuza 
utshwala besiZulu uma libalele kakhulu wenzela 
ukudambisa ukushisa. (2) 
(c) Okwenza ukuthi uNongalaza alinake igwababa 
ukuthi lalibiza igama lakhe. Lakwenza lokhu 
liphindelela. (2) 
(d) Abanye abantu abamkholwanga uNongalaza ngoba 
wathi lesi sexwayiso ayebatshela ngaso usizwe 
ngegwababa. Abanye abantu lokhu bakubona 
kuyinganekwane nje. (2) 
(e) Sazi ukuthi izilwane azikwazi ukukhuluma uma 
sezikhuluma indaba kuyenza ingakholeki ibe 
yinganekwane. (2) 
[10] 
Impendulo yombuzo omude 
Ukuxoxwa kwezinganekwane 
Izinganekwane ziyingxenye esemqoka ezinhlotsheni 
zezindaba ezazixoxwa abantu basendulo. Zazixoxelwa izizathu 
ezahlukene. Phakathi kokunye zazixoxelwa ukuthokozisa 
abanye abangathi ukuchitha isizungu, ukufundisa ngokuthile 
njengamasiko esizwe, ukudaleka kwezimo nezinto ezithile 

292 
nokuxwayisa ngobungozi bezinto ezithile. 
Ukuxoxelana izinganekwane kwakuvala igebe phakathi 
kwabadala nabancane emndenini. Ukuxoxwa kwazo 
kwakwenza ukuthi izingane zingalitholi kalula ithuba zokuba 
zodwa. Kepha kwakwenza ukuthi ukuhlangana kwezingane 
kwenganyelwe ngumuntu omdala owazi konke okuhle 
nokubi okufanele kufundiswe ngakho izingane. Zazifundisa 
ngenqubo kanye nemithetho yemindeni. 
Zaziphinde zibeyinkundla enhle yokufundisa ngamasiko 
esizwe. Indaba yokuthi izandla ziyagezana njena ixoxwa 
igqame kahle enganekwaneni kaGombelakwesakhe nengede 
inhlava ebizelayo. Ukusizana nobunye kuyimfundiso enkulu 
yesizwe. (25) 
292 
nokuxwayisa ngobungozi bezinto ezithile. 
Ukuxoxelana izinganekwane kwakuvala igebe phakathi 
kwabadala nabancane emndenini. Ukuxoxwa kwazo 
kwakwenza ukuthi izingane zingalitholi kalula ithuba zokuba 
zodwa. Kepha kwakwenza ukuthi ukuhlangana kwezingane 
kwenganyelwe ngumuntu omdala owazi konke okuhle 
nokubi okufanele kufundiswe ngakho izingane. Zazifundisa 
ngenqubo kanye nemithetho yemindeni. 
Zaziphinde zibeyinkundla enhle yokufundisa ngamasiko 
esizwe. Indaba yokuthi izandla ziyagezana njena ixoxwa 
igqame kahle enganekwaneni kaGombelakwesakhe nengede 
inhlava ebizelayo. Ukusizana nobunye kuyimfundiso enkulu 
yesizwe. (25) 

293 
UMSEBENZI 2 
INDODA NEQOMA 
Izimpendulo zemibuzo emifushane 
(a) Lokhu kuhambahamba yilokhu kokuthakatha. (2) 
(b) Izinyawo ezingobabangibone yilezo ezisuke zinkulu 
kakhulu. (2) 
(c) Ukubhila kuchaza ukunyanga okuthile ngenhloso 
ethile. (2) 
(d) Ukhokhovu kushiwo kumuntu othakathayo kanti 
ugedla kushiwo kumuntu owelaphayo, inyanga. (4) 
(e) Iqoma libambe iqhaza elikhulu ekukhuliseni le ndaba. 
Libhilwe yinyanga ngemithi ethile, iyale indoda 
ukuthi ilibeke endaweni esobala egcekeni lomuzi wayo 
ebusuku. Yilo leli qoma elibamba lendoda esoleka 
ngokuhambahamba, maqede imemeze ibuza ukuthi 
“ngelikabani leli qoma” kuze kuse gelekeqe! (6) 
(f) Ezimpendulweni makuthintwe lokhu: Indawo: le 
nganekwane yenzeka endaweni yasemakhaya. Iqala 
emzini othakathwayo ithuthe iye emzini wenyanga, 
ibuye iphindele emzini othakathwayo. Inhlalo: inhlalo 
kule nganekwane igxile kakhulu emzini ohlaliseke 
lubhojozi ngokuthakathwa kanye nemizamo eyenziwa 
ngusokhaya womuzi ekuzameni ukuphebeza lesi sihlava 
sokuthakathwa. Inkathi: inkathi kule nganekwane 
izwakala iseyindulo. Kuhanjwa amabanga amade 
ngezinyawo, kunezinyanga ezishaya emhlolweni. 
Kusasetshenziswa izitsha zesintu, njengeqoma. (9) 
NOMA 
Izimpendulo zombuzo omude 
• Kule nganekwane ikakhulu kugqame isifundo 
sokulalela imiyalelo yabantu abadala. UMpakana 
noZothile baphuma ekhaya bedonswe ngendlebe 
ukuthi balalele konke abakutshelwa ngabantu abadala 

294 
endleleni ebheke emzini wenkosi. Kodwa uMpakana 
wavukwa wubuqhalaqhala bakhe engasathandi 
kwakuthwala umphako wendlela ababewuphathisiwe. 
Hhayi-ke eyesalukazi esasicela ukukhothwa ubhici 
akazange afune nhlobo ukuyizwa, kanti yisona kanye 
esasizobasiza sibayalele indlela ephephile. (12) 
• Indikimba yenganekwane kaNananaboselesele 
yisibindi, sikaNananaboselesele. Abanye bangasho 
ukuthi wukuzethemba ngokweqile okwabonakala 
kuyena uNananaboselesele ngokwakha umuzi wakhe 
ngasendleleni ngabomu ngoba ethembe ubuqha 
nobuqhwaga bakhe. Yiso leso sibindi esabangela 
ukuthi kugingwe izingane zakhe kanye naye uqobo. 
Yize-ke abuye wazikhulula obishini lokugwinywa 
uSondonzima. (13) 
[25] 
UMSEBENZI 3 
IDWI ELALIBUSHELELEZI NESELESELE 
Izimpendulo zemibuzo emifushane 
(a) Kwakuhlangene izilwane zizolalela icala iselesele 
limangalele idwi. (2) 
(b) Iselesele langena enkingeni yokuziyobula ngamafutha 
ngenxa yokungafuni ukulalela. Alizange lithande 
ukulinda lizwisise kahle ukuthi idwi liwenza kanjani 
amafutha. (2) 
(c) Ibhubesi yilona elaziwa njengenkosi yezilwane. (1) 
(d) Iselesele elibushelelezi elinombala oluhlaza. (1) 
(e) Iselesele laselinamahloni ngoba yayisihlale obala indaba 
yokungalaleli kwalo. 
Lalingalikhulumanga iqiniso ngesikhathi liyobika 
enkosini. (2) 
(f) Kuyingozi enkulu empilweni yanamuhla lokhu 
okwenziwa yiselesele. Kulesi sikhathi lapho esisebenzisa 

295 
khona izinkimbinkimbi zemishini kanye nezimoto, 
kungadeleka ingozi enkulu ngenxa yokungalaleli. Kuthi 
ofundiswayo anganaki azitshele ukuthi uyazi kanti 
usedala enkulu inhlekelele. (2) 
[10] 
Impendulo yombuzo omude 
Ubuvila buyisifo esibi kakhulu empilweni yethu. Ikakhulu 
ngoba umuntu ovilapha kakhulu ujika abenothando olukhulu 
lwezinto ezinhle. Lokho besekumfaka esilingweni sokuthola 
lezo zinto ngendlela engeyinhle. Kuthi noma esenikwa ithuba 
lokuzuza angenakho, alisebenzise kabi. Njengaye umfowabo 
kamdobi owayecela izinto ezinhlobonhlobo esedlula kwayena 
umdobi uqobo, okunguyena okwakuthiwe akacele noma yini 
uzokwenzelwa. (25) 
[35 amamaki] 
UMSEBENZI 4 
UMFANA OWAYENGUMDWEBI 
Izimpendulo zemibuzo emifushane 
(a) Abantu babemthanda ngoba wayehlonipha, 
nasesikoleni wayewenza kahle nangokunakekela 
umsebenzi wakhe wesikole. (2) 
(b) Kwamsiza ngokuthi kuthi ngelinye ilanga ephuma 
esikoleni izulu lina kakhulu azithele ekhehleni elalizama 
ukubalekela le mvula walisiza walibeletha wayolingenisa 
ekhaya kubo. Ikhehla lambonga ngokumupha ibhulashi 
lokudweba elalenza ukuthi akudwebe ngalo kuphile. 
Waduma kakhulu emva kwalokho ngokudweba izinto 
ezazisiza abantu. (5) 
(c) Inkosi yabamba iqhaza elikhulu ekukhuliseni le 
ndaba ngomona wayo. Phela yanele yezwa ngodumo 
lwemidwebo yomfana ephilayo, yafuna ukuthi leli 
bhulashi kubengelayo. Nangempela yabeka umfana 
icala elingekho yenzela ukumqhwaga. Kanti yona 

296 
izokwehluleka incame ukudweba imidwebo ephilayo. 
Yagcina isiphoqe umfana ukuthi adwebe intaba 
yegolide. (8) 
(d) Kuyenzeka. Kuphela uma leso siphiwo esinakekela 
esiphathisa okwezikhali zamaNtungwa. Ziningi 
iziphiwo abantu abehlukene abanazo. Okubuhlungu 
ukuthi abanye ababoni nakubona ukuthi banalezo 
ziphiwo. Abanye kuthi noma sebebona bangazishayi 
mkhuba, kanti yizona kanye ebezizobaphilisa 
kangcono. (10) 
NOMA 
Impendulo yombuzo omude 
Lapha kuyokwehlukana izimpendulo. Kodwa kungakuhle 
ukuthi abafundi baveze ukuthi kukhona abakuzuzile 
ngokufunda izinganekwane. Ekuxoxeni kwabo abacaphune 
izinganekwane ezithile ababona ukuthi bazuze izifundo 
ezithile kuzona. (25) 
[35 amamaki] 

297 
IZIMPENDULO 
UMSEBENZI 1 
IZIBONGO ZENGONYAMA USHAKA 
Izimpendulo zemibuzo emifushane 
1. EzeNkosi uShaka [1] 
2. Isingathekiso esichaza indlela uShaka ayenamandla ngayo. [2] 
3. Imvumelwano maphakathi etholakala maphakathi namavesi. 
Kuvumelana amagama ‘caba’ kuyona yomibili le migqa. [3] 
4. Uma bemhlabile phela kuyobe sebehlabe uPhunga 
noMageba. [2] 
5. Kusho ukuma evivile nempi yakhe kungadluli muntu. [2] 
[10 amamaki] 
Impendulo yombuzo omude 
Ezibongweni zenkosi uShaka kuyavela ukuthi wayeyinkosi 
ekhaliphile ukuwedlula wonke amanye amakhosi. Lokhu sikuthola 
lapho imbongi ithi: 
‘ Ilemb’eleqa amanye ngokukhalipha’ 
Kuyavela futhi ukuthi uShaka wayenesibindi. Lokhu sikuthola 
lapho imbongi ithi: 
‘Ilemb’eleqa amanye amalembe’ 
Ngesikhathi eseqala ukulwa ,ehlabana ezimpini ,akubanga 
khona ngwazi eyayidla ubhedu kuyena. Wayesesukela amakhosi 
namakhosana awahlasele kungabi ndaba zalutho.Kuyavele futhi 
nokuthi wayekuthanda ukulwa. Nakhu lapho kuthiwa wahlasela 
uMangcengeza wakwaKhali wamehlula yabaleka ekaMangcengeza. 
Wahlasela amaNtungwa akwaSokhumalo okwakuyimpi 
kaMzilikazi.Umhlasela nje ngoba wayekade emthumile ukuyodla 
izinkomo, kanti uMzilikazi uzobuya nazo bese ezikhethela zonke 
ezinhle azigcinele zona. Ekuzwa lokhu uShaka wathumela izigijima 
zakhe kuMzilikazi, kodwa uMzilikazi wakhombisa ukunganaki 
nokwedelela. Wasuka uShaka wathumela impi yakhe yamhlasela, 
kodwa wasinda uMzilikazi wabaleka. Yikho kuthiwa uShaka: 
‘Inkom’ekhale eMthonjaneni 

298 
Izizwe zonke ziyizwile ukulila, 
Izwiwe nguDunjwa waseLuyengweni 
Yezwiwa nguMangcengeza wakwa Khali 
Yaye yezwiwa ngamaNtungwa akwaSokhumalo’ 
NamaPondo wawahlasela uShaka. Kwathi ukuba ezwe ukuthi impi 
kaShaka seyingene, uFaku wabaleka nabantu bakhe nemihlambi 
yabo. NoGambushe naye wabaleka walingisa uFaku. Yingakho phela 
imbongi ithi: 
‘AmaMpondo ayesaba nokuyehlela 
Nani boGambushe 
Nani boFaku’ 
UMSEBENZI 2 
IZIBONGO ZEQHAWE UMANDELA 
Izimpendulo zemibuzo emifushane 
1. Yinkunzi enezimpondo ezicijile ezihlabayo ezibheke phezulu. [2] 
2. Inyoka yisilwane esiyingozi yingakho oyibonayo ezama 
ukuyibulala. NoMandela ufaniswa nenyokan’eluhlazana 
umabonw’abulawe’ ngoba babemesaba ngenxa 
yobuhlakani ayenabo ayengase aketule ngabo umbuso 
wobandlululo. [4] 
Ithi imbongi kwathi noma sebemvalele ejele kodwa 
waqhubeka nomzabalazo ngomshosha phansi. 
3. KwaNogqaza [2] 
4. Imbongi iqonde ukuthi abacindezeli bamgweba UMandela 
udilikajele ukuze angaphinde aphume aze afele khona kuphele 
konke ukulwela inkululeko yabantu ababecindezelwe. [2] 
5. Abafundi bayobhala banikeze izimpendulo ezihlukene. [15] 
[25 amamaki] 
NOMA 
Impendulo yombuzo omude 
a) Uyiqhawe elabekezelela bonke ubunzima nokuhlupheka 
ehlushwa ngoba elwela amalungelo abantu baseNingizimu 
Afrika. Waze wanikwa udilika jele wahlala khona iminyaka 

299 
engama-27 ukuze avaleleke unomphela angakwazi ukulwa, 
kanti kulapho ezosebenza khona kakhulu ‘ecija incushela 
yoMkhonto Wesizwe,ayokhonzisa ngawo kwaMcindezeli. 
[5] 
b) Ubizwa ngesambane ,isilwane esihamba ebusuku sishosha 
ngaphansi komhlabathi, sihamba sivukuza iziduli. UMandela 
naye kwakungelula ukusebenza obala ngoba wayehlala 
egadiwe , efana nayo le nyamazane. Sinamandla lesi silwane 
abizwa ngaso uMandela. sithi simba umgodi sibe siyithela 
ngaphandle inhlabathi. Ngendlela esishesha ngayo uma 
simba, ngisho ngabe isiduli sibukhuni kangakanani , izinja 
nabazingeli bayehluleka ukusifica. 
[5] 
c) Ubizwa ngembube, ibhubesi ,inkosi yezilwane,okuyisilwane 
esidumile esesabekayo kunazo zonke izilwane zehlathi. 
Nababengamazi uMandela bagcina sebemazi bemhlonipha. 
Nangesikhathi esaboshiwe kwahle kwabonakala ukuthi uma 
bengambulala ‘akuseyukulalwa buthongo’. 
[5] 
d) UMandela wafunda wagogoda ezifundweni zomthetho. 
Ukuthi ‘Umafund’afobele’ kusho ukuthi wafunda okuningi 
kwezomthetho futhi ekwenza lokhu ngokushesha okukhulu. 
Imbongi ithi: 
Wayewafunda ‘ewafukuth’umthamo amabhuku’ 
okuwukuthi wayezihambela kalula nje kulezi zifundo ngoba 
wayehlakaniphile. Wafunda kakhulu, waba neziqu zemfundo 
ephakeme waze waklonyeliswa ngeziqu zobudokotela. 
[10] 
[25 amamaki] 

300 
UMSEBENZI 3 
IZITHAKAZELO 
Izimpendulo zemibuzo emifushane 
1. Nzimande [2] 
2. (b) [2] 
3. Izithakazelo zingashiwo uma kunale micimbi: 
Kuganiselwana 
Kwemulwa 
Kungcwatshwa 
Kuyolotsholwa 
Kwenziwa ihlambo lapho kubuyiswa umuntu osewashona 
[6] 
[10 amamaki] 
Impendulo yombuzo omude 
1. Izithakazelo nezinkondlo zinesakhiwo esithi asifane. Sifana 
ngokuthi: 
a) Zibhalwe zahlelwa nazo ngamavesi njengazo izinkondlo. 
b) Nazo izithakazelo zixuba imisho emide nemifushane. 
c) Nazo izithakazelo njengezinkondlo zinezinhlobo 
zonke zemvumelwano esekuqaleni, emaphakathi 
nesekugcineni. 
d) Nokuxhumana konke kuyatholakala ezithakazelweni 
njengasezinkondlweni. 
e) Ngisho nolimi olusetshenziswayo 
lunemifanekisomqondo nezithombe magama 
njengasezinkondlweni. [10] 
2. Izimpawu zobunkondlo ezikhona kulezi zithakazelo 
ezingenhla yilezi: 
a) Izindima 
b) Imigqa emide nemifushane 
c) Imigqa evalekile nevulekile 
d) Imvumelwano siqalo nemvumelwano sigcino 
e) Ukuxhumana okumaphakathi nokuxhumana siqalo 

301 
f) Izithombe magama 
g) Izifengqo [15] 
[25 amamaki] 
UMSEBENZI 4 
AMAHUBO 
Izimpendulo zemibuzo emifushane 
1. Ihubo elithi ‘Inj’emnyama’ linomoya wokuhlushwa 
nosizi, ‘Idonswa ngeketango. Zinja zobulawelwani?’ [2] 
2. Uma kududuzwa olimele emzimbeni noma 
emphefumulweni. 
‘Ziyakwesulwa ziyakwesulwa ngecimamlilo’ [2] 
3. Mibili iminxa , yigosa elizihola phambili, kanye 
nezinsizwa ezisho zilandela igosa. [2] 
4. Iziqubulo zinegosa eliziholayo sakubuza kanye 
nezinsizwa eziliphendulayo. 
Amahubo okusebenza wona anegosa elizihola phambili 
kanye nebandla eliphinda lisho emva kwegosa. Amahubo 
okusebenza abanika umfutho wokusebenza baze 
bakhohlwe nawubunzima bomsebenzi abawenzayo. [4] 
5. Abafundi bayonika izimpendulo ezahlukene. [15] 
[25 amamaki] 
NOMA 
Impendulo yombuzo omude 
1. Iculo lokusebenza elithi: ‘Sandla ngena la!’ nehubo 
lokunqoba elithi: ‘Sibashaya benje’ 
Okufanayo: Kwelokusebenza kukhona igosa elibaholayo, 
kanti nakwelokunqoba ikhona induna ebaholayo. 
Kuwona womabili lawa mahubo kunokuphindaphindwa 
kwemigqa efanayo. 
Okwehlukile: Kwelokusebenza kunomfutho obakhuthazayo 
ukuba basebenze noma ngabe umsebenzi abawenzayo unzima 
kangakanani, kanti kwelokunqoba bakhululekile nakhu phela 
banqobile. 

302 
Elokusebenza liveza ukubambisana nokuzwana okukhona 
kanti kwelokunqoba sebenqobile akekho futhi ongabathinta. 
[15] 
2. Ihubo losizi njengoba negama lisho,lizwakalisa usizi. 
a) Liba lifushane khona umyalezo oliqukethe 
uzovela obala 
b) Livusa imizwa kolalele aze naye azithole esezwelana 
nalabo abasosizini. 
c) Liphindaphinda amavesi ukuzwakalisa umyalezo 
d) Liculelwa phansi nakhu phela nemimoya ivele 
iphansi. [10] 
e) Linesizotha , alisheshi ukuze phela luvele usizi olukhona. 
[25 amamaki] 

303 
IZIMPENDULO ZEMIBUZO YOKUHLOLA 
OKUMISELWE IMIGOMO 
IZIMPENDULO NGEZAGA 
1. c (1) 
2. Intombazane ifanele ihloniphe wonke umuntu ngoba 
ayazi lapho iyophelela khona. (2) 
3. Angakhetha kulezi: 
Eziphathelene nomzimba womuntu 
• Izandla ziyagezana 
• Usifumbu ubona uqhaqhazela (2) 
4. ukwenzasamuntu (2) 
5. Imvelaphi nencazelo yaso 
Sisuselwa kwizinyamazane abantu abazishisela 
umntwana ozelwe ukumqinisa. Lezi zinyamazane 
kuhlanganiswa izikhumba , amathambo nokunye 
kwezilwane. Uchakide nonogwaja yizilwane abantu 
abazithatha ngokuthi zihlakaniphile.Uma – ke zisale 
ngaphandle ngenkathi kuxutshwa izinyamazane, baye 
bathi lowo akahlakaniphile ngoba azixutshwanga lezi 
zilwane, ngakho kukhona okwasala. (3) 
Lesi saga sisho ukuthi umuntu akahlakaniphile kahle. 
6 (a) Ngingasisebenzisa ukuxwayisa umuntu ofuna 
ukuzifaka engozini ngoba ethembe ukuvikelwa 
yidlozi. (3) 
b) Bayozakhela eyabo imisho enalesi saga esichaza 
umuntu oswele kakhulu ongenaso nesidwedwe 
sokufinya lesi. (2) 
7. Izaga zibalulekile kubantu ngoba ziyabeluleka 
nezindlela okumele baziphathe futhi baphathane ngayo. 
Isibonelo nje uma sithi,igugu liyadonsiswana lapha 
lesi saga seluleka abaganene ukuba babambisane ukuze 
bahlalisane kahle. Ngaphandle nje kwalokhu, izaga 
ziyalujiyisa ulimi lwesizwe leso ziyishubise inkulumo 
icace ithi bha. 
Ziyabafundisa futhi abantu ngokuthi yini okumele 

304 
bayenze, kanjani nokuthi yikuphi okumele bakuqaphele 
ukuze baphile futhi baphilisane kahle, isibonelo, isihlahla 
asoniwa nezinye eziningi ezifundisayo. 
(10) 
[25 amamaki] 
IZIMPENDULO NGEZISHO 
1. b (1) 
2. a) ………olunenkume 
b)……….ubuvila (3) 
3. Yilowo nalowo uzozakhela owakhe umusho kuvele 
obala ukuthi lesi sisho sisetshenziswa ukuhloniphisa 
ukuthi umuntu uphuze utshwala, udakiwe. (2) 
4. a) Angakhetha kulezi: 
• Ukukhipha ubuthi 
• Ukubhekwa yidlozi 
• Ukudla imbuya ngothi 
• Ukugxaza amanzi njengengcuba (4) 
b) Ukubamba elentulo 
Incazelo: Kusho ukulandela lokho okuzwe kuqala. 
Imvelaphi: Sisuselwa enganekwaneni yonwabu 
nentulo okuthiwa uMvelingqangi wathumela unwabu 
ukuba luyotshela abantu emhlabeni ukuthi abayikufa. 
Ngokunwabuzela konwabu luhamba lulibala 
wubukhwebezane endleleni, uMvelingqangi wabe 
esethumela intulo nomyalezo osewehlukile wokuthi 
abantu bazokufa.Lwafika muva unwabu intulo seyifike 
kuqala kubantu. Lwathi noma luthi luyakhuluma 
abantu ababe besalulalela ngoba sebebambelele kulokho 
abakuzwe ngentulo 
Umusho: Noma sewungathini manje, mina ngibambe 
elentulo angisajiki kulokho okushilo. (2) 
5. Ukwenzasamuntu 
Ihaba (6) 

305 
Isifaniso 
6. Ukubaluleka kwezisho 
Izisho zibalulekile ekuvezeni nasekugcineni ubungcweti 
nobuciko bolimi ukuze bungashabalali. Bheka nje uma 
umuntu ethi: UMadlala akazalanga lutho lapha kuVusi 
wabola amathumbu, okusho ukuthi wazala ingane 
ehluphayo engenamsebenzi walutho. 
Ongalwazi lolu limi angadideka nje ukuthi engabe 
Madlala ndini uphila kanjani uma wabola amathumbu. 
Hhayi ngoba abola ngempela amathumbu kaMadlala 
kodwa kugigiyelwa ukuhlupha nokungabi nalusizo 
kwengane yakhe, bese kusetshenziswa ihaba 
ukugqamisa ububi bale ngane kaMadlala. 
Izisho ziyasiza futhi ekuhloniphiseni inkulumo, kuthi 
amagama alumelayo ezwakale kamnanjana, bheka nje, 
okunokuba sithi umalume udakiwe, sikuhloniphisa 
ngokuba sithi uqhuba imbuzi. (8) 
Izisho ziyasiza futhi ekufundiseni ngempilo, inhlalo 
nangamasiko njengalezi: 
Ukubhekela idlozi : Okusho ukugwema ingozi. 
[25 amamaki] 
IZIMPENDULO ZEZIPHICAPHICWANO 
1. b (2) 
2. Ezimfushane, ezinde, eziwumbuzo neziyinkinga (4) 
3. Yebo. Kusuke kuqageliswana ngazo lezi zinto abaphila 
ngazo nabahlala bezibona nsuku zonke. Umehluko 
wukuthi zisuke sezichazwe ngendlela ezobacashela 
ibadide. (5) 
4. Bazokwenza ezabo kanye nezimpendulo zazo. (12) 
5. a) u- anyanisi 
b) Utshani nezihlahla zipheshethwa umoya. 
c) Azikho ezisalayo ngoba zindiza zonke ngesikhathi 
uzijikijela. 
d) Imbila ayinawo umsila. (12) 
[35 amamaki] 

6 


IRUBHRIKHI YOKUHLOLA UMBUZO OMUDE WOMBHALO WOBUCIKO: UBUCIKO BOMLOMO 
[AMAMAKI ANGAMA-25]


Izinkomba 
Kuhle kakhulu 
Kuhle 
Kuyagculisa 
Akugculisi kahle 
Akugculisi nhloboOKUQUKETHWEUkuhunyushwa 
kwesihlokoAmaphuzuanobunzulu, ukusekelakanye nokuqonda kabanzi ithekisthi15 AMAMAKI 
12-15 
9-11 
6-8 
4-5 
0-3 
• 
Ukuhunyushwa 
kwesihloko okunzulu. 
• 
Amaphuzuahlukeneanembayo nokusekelaokususelwe 
embhalweni.
• 
Ulwazi oluhle kakhululombhalo. 
• 
Ukhombisa ukuqonda kanye 
nokuhumushaisihloko kahle.
• 
Impendulo echazangokwenelisayo.• 
Amanye amaphuzuayanembakodwa akuwonawonke asekelwe 
ngendlelaelindelekile. 
• 
Ulwazi lombhalo. 
• 
Ukuhumusha isihlokongokugculisayo.
• 
Akuzona zonke 
izingxenye 
ezicaciswe 
kabanzi. 
• 
Amaphuzuambalwaasekeliwe, 
kodwaubufakazibubuye bungagculisi.
• 
Ulwazi olugculisayo 
lombhalo. 
• 
Ukuhunyushwa 
kwesihloko akugculisikahle;kuthukelakuvela amaphuzuasekela isihlokongokucacile. 
• 
Mancane amaphuzuahambisananesihloko. 
• 
Ulwazi olungagculisikahle lombhalo. 
• 
Ulwazi oluncanekakhululwesihloko. 
• 
Umzamo ontekentekewokuphendulaumbuzo. 
• 
Amaphuzuawanelisinhlobo. 
• 
Ohlolwayo 
akanalonhlobo ulwazilombhalo. 



Kuhle kakhulu 
Kuhle 
Kuyagculisa 
Akugculisi kahle 
Akugculisi nhloboISAKHIWO KANYE 
NOLIMIIsakhiwo, ukugeleza 
okuhlelekilekwamaphuzu kanye 
nokwethula. Ulimi, 
ithoni kanye nesitayela 
esisetshenzisiwe 
embuzweni omude.10 AMAMAKI 
8-10 
6-7 
4-5 
2-3 
0-1 
• 
Isakhiwo silandelanakahle kakhulu.
• 
Isingeniso kanye nesiphethokuhle kakhulu.
• 
Amaphuzuabekeke kahlekakhulu futhiathungelanakahle. 
• 
Ulimi, ithoni kanye 
nesitayela kuhle kakhulu,kuyancomekafuthi kushayaemhlolweni. 
• 
Isakhiwo esihle kanye 
namaphuzuahleleke kahle.
• 
Isingeniso, isiphetho kanye 
nezinye izigaba kuhleleke kahle.
• 
Amaphuzuageleza kahle.
• 
Ulimi, ithoni kanye nesitayela 
kuhle. 
• 
Isakhiwo siyaculisa. 
• 
Ukugeleza 
kanye nokulandelanakwamaphuzukuyagculisakodwakunamaphutha.
• 
Amaphuthaolimi ambalwa;ithoni kanye 
nesitayela esisetshenzisiwe 
sifanelekile. 
• 
Isakhiwo sikhombisaamaphuthaekuhlelweni 
kwaso. 
• 
Amaphuzuawahlelekilekahle. 
• 
Amaphuthaolimi agqamile.
• 
Ithoni nesitayelakusetshenziswengokungagculisi. 
• 
Ukungabibikho 
kwesakhiwo esihleliwe kuphazamisaukugeleza kwamaphuzu.
• 
Amaphuthaolimi kanyenesitayela esingalungilekwenza lo mbhalo ungabiyimpumelelo.
• 
Ukusetshenziswakwethoni nesitayela akugculisinhlobo. 
UKWABIWA 
KWAMAMAKI 
20-25 
15-19 
10-14 
5-9 
0-4 


307 



308 
IGLOSARI 
Amahalanjonjo yilokho okuhamba phambili 
kunokunye eqenjini 
Amaqhimu amacwecwe ezinyosi agcwele 
amaqanda ezinyosi noma sithi 
ngamacwecwe okuzalelelwa kuwona 
amaqanda ezinyosi angenalo uju. 
Amaxila izesheli. 
Efenyeni yindawo evundile, ehlale inomsokama 
ngisho lomisile 
Ezithontelayo ukukhwela entweni uze uyofika 
phezulu 
Elesahlulampisi yithambo eliphakathi kwenhloko 
nentamo yesilwane. Lilukhuni 
kakhulu 
Ifumuka utshwala obusha obungakabili kahle 
Imasaxaba umuntu owakheke waqatha, osho 
ngemilenzekazi 
Imfibinga yinto engathi shu 
Imigoga isicupho sezinyoni nezinyamazane, 
u(lu)gibe 
Indwaba amasi avutshiwe 
Inkiyankiya inkatha yinto eyinkinga ngendlela exakile 
yenkangala 
Inkume yisilokazane esisanyoka esihlala 
okhunini 
Intibane ingulube yehlathi 
Inyanga idilingene inyanga egcwele 
Inxuluma umuzi omkhulukazi 
Iphompo umuntu okhulumela futhi 
Isilalo emoyeni wenkosi - ubuhlungu obungapheli enhliziyweni 
(umunyu) 
Isinindolo ihlathi eliminyene, elimnyama 
Iyambazi iphalishi 
Isibhiza ukudla okuningi futhi okumnandi 
kakhulu, ulozolo lwento 

309 
Isijwana umntwana wemfene 
Iziko yindawo exhibeni lapho kubaselwa 
khona 
Izingingqabulongwe isilwane esisaphela esivame 
ukubonakala ehlane siginqa isigaxana 
sobulongwe. inkumabulongwe 
Kusachinsa umthini kusuke kusekuseni kakhulu. 
Ukuchinsa kusho ukukhwifa noma 
ukufafaza kanti umthini yinyamazane. 
Le nyamazane ichama sakufafaza, 
kanti lokhu ikwenza ekuseni kakhulu 
Ukuba mathintanyawo ukungabaza 
Ngokujaja ngokwesasa, noma ngokwenama 
ebukeka iqinile imisiphasipha 
Umyaba yinto eyinqwaba, njengenyanda 
enkulu yezinkuni 
Ufasimbe kusankungu, kubonakala ekuseni, 
kuhwamuke uma kuphakamalanga 
Obhukwini ubhuku wudaka olumanzi, olubishayo 
Ofundo/ofindo kuya ngezigodi, yindawo lapho 
okuhlangana khona udonga nophahla 
lwendlu yesiZulu 
Onoxhongo izithusanyoni 
Okunethombonkala amanzi angahambi abukeka ethombile 
Sazithayizela sazixolisela 
Sincondile ukunconda kusho ukusokola 
Uzinyobulala umuntu ozelwe yedwa kwabo 
Ubendle yisihlahla okwebulwa kuso izintanjana 
ezincane okwakhiwa ngazo isigege 
Ubucubu noma yinyoni ensundu engangongcede 
ubucwibi ehlala emahlanzeni, buvame 
ukuhamba ngabubili 
Ubukhwebezane yisithelo sesihlahlana esincane esithela 
izithedlwana eziyizinhlamvana 

310 
Ugaqasi yinto ethi incane ngokwesiqu kodwa 
ibeyinde ngokwedlulele njengomsila 
wesilwane 
Uklabile ukuklaba kusho ukuthelwa 
komhlambi wezinkomo edlelweni 
elinotshani obuhle, maqede zidle 
zidlisise 
Ukujuba ukukhipha umyalelo wokuba 
kwenzeke into ethile 
Ukuthiba wukuvimba, ukhombisa ukuthi 
ulungele ukulwa 
Umpe ujengezi olusezimbalini izinyosi ezakha 
ngalo uju 
Uqhwasha isibhamu sokuzakhela 
Usifumbu umuntu odalwe waba neqhubu 
elikhulu emhlane noma esifubeni 
Wanxothoza wakhophoza sakudumala 
Yazindela ukuzindela kusho ukwenza 
sakungabaza; ukungabaza ukwenza 
okuthile; ukungabaza okwenza lowo 
asilele ngemuva 
Zibuya inhlazane ukubuya kwezinkomo emini 
noma emini yasekuseni zibuyela 
ukuzosengwa 
Zazixobisile ukudala inkathazo ngandlela thile, 
njengokuvimbezela endaweni 
kungedluli lutho 

311 
IMITHOMBO YOLWAZI 
ESETSHENZISIWE 
Canonici N.N. (1993) Izinganekwane an Anthology of Zulu 
Folktales, University of Natal, Durban. 
Cele J.F. (1973) Nasi-ke IsiZulu, Shuter & Shooter, 
Pietermaritzburg. 
Gcumisa MSS, Ntombela M (1993) Isilulu Solwazi Lwemvelo 
Umqulu. 1, Shuter & Shooter, Pietermaritzburg 
Gcumisa MSS,ETZ Mthiyane,A.T Kheswa, MM Mthembu 
(1992) Insonyama Shuter & Shooter Pietermaritzburg 
Hlongwane J.B. (1995) Amava Ohlanga, Shuter & Shooter, 
Pietermaritzburg 
Jordaan A.C. (2002) Tales from Southern Africa, AD Donker 
Publishers, Cape Town 
Kunene M. (1996) Amalokotho KaNomkhubulwane, KZN Books 
Ltd, Pinetown 
Mkhize W.M.B. (1983) Izinganekwane Zasemhlabeni Jikelele, J.L. 
van Schaik (Pty) Ltd, Pretoria 
Msimang C.T. (1987) Kwesukesukela, Hibbard Publishers, 
Lynwoodridge 
Ntombela T.E. Mathenjwa L.F. Donda N.G. (1997) Umkhusu 
Wezizukulwane, Shuter & Shooter, Pietermaritzburg 
Ntuli D.B.Z. noMakhambeni M.N. (1998) Izimpande, Unisa 
Press, Pretoria 
Nyembezi C.L.S (1990) Zulu Proverbs, Shuter & Shooter 
Pietermaritzburg 

312 
Nyembezi S. noNxumalo O.E.H.M. (1995) Inqolobane Yesizwe, 
Shuter & Shooter, Pietermaritzburg 
Nyembezi S. (1963) Igoda, Ibanga 2, Lincroft Books, 
Pietermaritzburg 
Nyembezi S. (1964) Igoda, Ibanga 4, Lincroft Books, 
Pietermaritzburg 
Nyembezi S. (1964) Igoda, Ibanga 3, Lincroft Books, 
Pietermaritzburg 
Nyembezi S. (1958) Izibongo Zamakhosi, Shuter & Shooter, 
Pietermaritzburg 
Zimu S.T. (2007) Izibongo ZamaZulu Nobuciko Bomlomo, Shuter 
& Shooter, Pietermaritzburg 

